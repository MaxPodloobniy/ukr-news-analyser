"title","date","text","url"
"Нардепа Одарченка засудили до восьми років в’язниці за спробу підкупу голови Держвідновлення","2024-11-14 13:50:53","Вищий антикорупційний суд визнав народного депутата від «Слуги народу» Андрія Одарченка винним у спробі підкупити за біткоїни ексголову Держагентства з відновлення Мустафу Найєма. Суддя призначив нардепу вісім років позбавлення волі. Таке рішення ухвалили на сьогоднішньому засіданні. Це перший випадок, коли антикорупційні органи зафіксували хабар у криптовалюті. Сторона захисту стверджувала, що без провокації з боку Найєма злочину б не було. Раніше на допиті в суді Одарченко визнав, що він справді запропонував хабар, але Найєм нібито змусив його це зробити, оскільки переконував, що інакше гроші не виділять. За версією захисників, Найєм ще з 2023 року конфіденційно співпрацює з правоохоронними органами. Захист просив виправдати Одарченка у зв’язку з тим, що немає належних і допустимих доказів наявності в його діях складу злочину. Однак прокурорка зазначила, що про провокацію Одарченко повідомив лише після того, як покинув Україну. На її думку, зафіксовані розмови між ним та Наємом не містять ознак провокації, а Одарченко пропонував хабар Найєму кілька разів. Сторона обвинувачення просила суд про 10 років позбавлення волі для Одарченка з позбавленням права обіймати певні посади та конфіскацією всього майна. 21 листопада 2023 року нардепу Андрію Одарченку повідомили про підозру в спробі підкупу тодішнього глави Державного агентства з відновлення та розвитку інфраструктури України Мустафи Найєма. Ідеться про хабар у криптовалюті Bitcoin в еквіваленті $50 тисяч. Андрій Одарченко наполягає на тому, що звернувся до тодішнього міністра інфраструктури України Олександра Кубракова, щоб з Фонду ліквідації виділити гроші на ремонт будівель Державного біотехнологічного університету, ректором якого на той момент він був. Фігурант справи каже, що саме Кубраков скерував його до тодішнього очільника Держвідновлення Мустафи Найєма. Уже 22 листопада ВАКС України обрав для нардепа запобіжний захід у вигляді тримання під вартою з альтернативою застави в розмірі 15 мільйонів гривень. А 24 листопада за Одарченка внесли заставу. 18 вересня стало відомо, що Одарченко не зʼявився до суду і незаконно виїхав за кордон. 23 вересня ВАКС стягнув заставу, внесену за Одарченка, та заочно арештував його.","https://babel.ua/news/112644-nardepa-odarchenka-zasudili-do-vosmi-rokiv-v-yaznici"
"«Найважливіше на місці обстрілу — людина». Фотограф Георгій Іванченко третій рік документує війну. Ми поговорили про роботу в Бахмуті, першу зустріч зі смертю і чи можна фотографувати загиблих","2024-11-14 13:43:25"," На третій рік війни люди побачили дуже багато — зараз їх значно менше чіпляють болючі світлини з війни. Щоб показувати війну дещо інакше, я почав використовувати спалах — підсвічувати те, що є в тіні. Згодом спробував у ролі обʼєктива використовувати дверне вічко. Це дуже незвично викривлює простір і показує все абсолютно під іншим кутом. Утім, важливо і просто продовжувати знімати війну. Хоча б тому, що за роки ці фото можуть стати документом і фіксацією подій. Я намагаюся фотографувати усі обстріли Харкова, принаймні якщо до місця удару їхати не більше 20 хвилин. Саме тоді на місці «прильоту» відбувається усе найважливіше, кульмінаційне й жахливе: там є поранені, рятувальники. Найважливіше, що треба робити після «прильотів», це рятувати поранених. А з мого боку — зняти це. Бо часто як наслідки прильотів показують розбиті будинки, вирви тощо. Але найважливіше і найжахливіше у цьому всьому — людина. Це показує, що це не просто розтрощена будівля, а людина, жертви. Коли після обстрілу спалахує пожежа, я намагаюся триматися якомога ближче до пожежників. На моєму обʼєктиві немає зуму, тому я маю бути близько, часом — всередині будівлі. Були випадки, коли кімната повністю наповнювалась димом, вихід тимчасово був заблокований, а ми з рятувальниками були без протигазів. Іноді здавалось, можна не вибратись. Втім, лише так можна насправді передати все, показати реальність і людину, яка ліквідовує пожежу. На війні немає чіткої межі між тим, що можна фотографувати, а що ні, — все дуже ситуативно. Фотографувати загиблих після обстрілів — важливо. Питання у тому, чи показувати обличчя загиблої людини. Наприклад, у червні 2024-го я знімав наслідки обстрілу центру Харкова, коли на зупинці загинула жінка. Вона була накрита ковдрою. Я вирішив сфотографувати лише її яскраві червоні туфлі і ноги, які лежали на бордюрі. І цього вже достатньо, аби зрозуміти, що це трагедія. Втім, особисто я не можу знімати поховання. Для мене це щось дуже важливе, але водночас дуже особисте. Фотографувати поранених важливо, навіть якщо людина не дала чіткого дозволу. По-перше, місця «прильоту» чи зона бойових дій — це часто хаос, тому майже неможливо про це запитати. Часто у цьому хаосі достатньо зорового контакту, тобто щоб людина просто візуально ідентифікувала фотографа. По-друге — якщо чекати підтвердження, то таких фотографій просто не існувало б і люди не бачили б того, що відбувається. Звісно ж, не варто фотографувати, якщо прямо просять не знімати, але таких випадків одиниці. Фотографувати війну — важливо, як і писати про неї репортажі, історії та розслідування. Цим ми і займаємось, тому — підтримайте «Бабель»: https://babel.ua/donate","https://babel.ua/texts/112639-nayvazhlivishe-na-misci-obstrilu-lyudina-fotograf-georgiy-ivanchenko-tretiy-rik-dokumentuye-viynu-mi-pogovorili-pro-robotu-v-bahmuti-pershu-zustrich-zi-smertyu-i-chi-mozhna-fotografuvati-zagiblih"
"На Донеччині розслідують убивство мирної жінки окупантами","2024-11-14 13:32:46","На Донеччині розпочали розслідування за фактом вбивства мирної людини окупантами. Про це повідомили в Офісі генерального прокурора України. За попередніми даними, 10 листопада 2024 року на околицях села Терни Лиманської громади російські військові вистрілили в жінку, яка просто йшла вулицею. Вона загинула на місці. Правоохоронці наразі встановлюють усі обставини трагедії та намагаються ідентифікувати загиблу.","https://babel.ua/news/112643-na-donechchini-rozsliduyut-vbivstvo-mirnoji-zhinki-okupantami"
"Міноборони: У ТЦК України працює близько 36 тисяч людей","2024-11-14 13:30:40","У територіальних центрах комплектування та соціальної підтримки (ТЦК та СП) України працює 36 тисяч людей. Про це повідомив речник Міністерства оборони Дмитро Лазуткін в ефірі телемарафону. За його словами, серед цих 36 тисяч майже 7 тисяч — цивільні. Лазуткін додав, що серед військових, які працюють у ТЦК, є також і обмежено придатні, а ще близько 3 тисяч жінок. 12 листопада народна депутатка Юлія Яцик заявила, що тимчасова спеціальна комісія Ради пропонує розформувати ТЦК й створити з їхніх працівників понад 10 бригад для виконання бойових завдань на фронті. Депутатка зазначила, Міністерство оборони вже працює над створенням рекрутингових центрів замість ТЦК. Яцик не уточнила, яку саме кількість співробітників військкоматів пропонується «скоротити» та направити на фронт.","https://babel.ua/news/112642-minoboroni-u-tck-ukrajini-pracyuye-blizko-36-tisyach-lyudey"
"У Німеччині призначили дату дострокових виборів до парламенту","2024-11-14 13:19:31","Президент Німеччини Франк-Вальтер Штайнмаєр погодився з пропозицією парламенту провести дострокові вибори до Бундестагу 23 лютого 2025 року. Про це повідомляє німецький телеканал ZDF. Цю дату президенту напередодні запропонували лідери політичних партій Німеччини, коаліція яких розпалася, та ХДС/ХСС. Опозиційні партії хотіли провести голосування вже в січні 2025-го. Вони стверджували, начебто Німеччина ризикує залишитися без керівництва під час економічної кризи. Однак канцлер Олаф Шольц попередив, що це перевантажить виборні органи в період свят і сезонних захворювань, а партії не будуть підготовлені. Бундестаг працюватиме у звичайному режимі до 16 грудня 2024 року — тоді депутати голосуватимуть за довіру уряду. Якщо результат цього голосування буде негативним, це надасть підстави розпустити парламент. За законом президент ФРН має 21 день після голосування, щоб це зробити. Якщо Бундестаг розпустять, нових депутатів мають обрати не пізніше, ніж через 60 днів. 6 листопада Олаф Шольц відправив у відставку міністра фінансів Крістіана Лінднера, звинувативши його у безвідповідальності, егоїзмі та діях на користь лише його Вільної демократичної партії — вона була однією з трьох в урядовій керівній коаліції. Лінднер заявив, що вільні демократи виходять з коаліції та забирають усіх своїх міністрів. Шольц ухвалив рішення через розбіжності з Лінднером у бюджетній, фінансовій та економічній політиці. Німецькі медіа писали, що трипартійна коаліція не змогла вирішити, що робити з бюджетом на 2025 рік. 7 листопада президент Німеччини Франк-Вальтер Штайнмаєр звільнив трьох урядовців. Це міністр фінансів Крістіан Лінднер, міністр юстиції Марко Бушманн і міністр освіти Беттіні Штарк-Ватцінгер. Розпад коаліції в Німеччині може дестабілізувати політичну ситуацію. Криза також може посилити опозиційні партії, зокрема проросійську «Альтернативу для Німеччини». АдН має антимігрантську риторику, виступає за збереження «традиційних цінностей», а ще критикує ЄС і допомогу Україні. Президент Франк-Вальтер Штайнмаєр оголосив про готовність до проведення дострокових виборів. Агентство Reuters писало, що Німеччина зможе надати більшу частину з €4 мільярдів, обіцяних Україні, навіть якщо бюджет на 2025 рік не буде затверджений вчасно після розпаду коаліційного уряду. Канцлер Німеччини Олаф Шольц заявляв, що готовий провести голосування в парламенті щодо вотуму довіри до свого уряду ще до Різдва. Цього ж місяця члени Соціал-демократичної партії Німеччини (СДПН) канцлера Олафа Шольца закликали його не балотуватися на посаду повторно. Це начебто необхідно, щоб політсила не програла на дострокових виборах.","https://babel.ua/news/112641-u-nimechchini-priznachili-datu-dostrokovih-viboriv-do-parlamentu"
"Китайські хакери шпигували за американськими політиками","2024-11-14 13:11:37","Федеральне бюро розслідувань США (ФБР) виявило «широку та значну» кібершпигунську кампанію китайського уряду, спрямовану на викрадення інформації в американських політиків. Про це в середу повідомило ФБР, передає Associated Press. Китайські хакери зламали мережі кількох телекомунікаційних компаній, щоб отримати записи про дзвінки клієнтів і доступ до приватних повідомлень «обмеженої кількості людей», заявляють ФБР і Агентство з кібербезпеки і захисту інфраструктури США. ФБР не змогло точно визначити людей, на яких були націлені хакери, однак зазначило, що більшість мішеней «передусім брали участь в урядовій чи політичній діяльності». Кіберзлочинці також намагалися скопіювати «певну інформацію, яка була предметом запитів правоохоронних органів США за рішеннями суду». У ФБР припускають, що хакери, можливо, намагалися зламати програми, які підпадають під дію Закону про нагляд за іноземною розвідкою, який надає американським шпигунським службам широкі повноваження стежити за повідомленнями підозрюваних у шпигунстві на користь іноземної держави. Ця заява надійшла після кількох резонансних хакерських атак, які влада США пов’язала з Китаєм. За словами американських посадовців, ці інциденти частково були намаганнями Китаю викрасти технологічну та державну інформацію, а також націлитися на життєво важливу інфраструктуру, як-от електричну мережу. Китай відкинув звинувачення американських посадовців у кібершпигунстві.","https://babel.ua/news/112640-kitayski-hakeri-shpiguvali-za-amerikanskimi-politikami"
"DeepState написав, що колона росіян заїхала в Купʼянськ. У ЗСУ спростовують","2024-11-14 12:01:24","Інформація про окупацію села Іллінка на Донеччині та перебування військ РФ у місті Купʼянськ на Харківщині не відповідає дійсності. Про це повідомив Центр стратегічних комунікацій ЗСУ. «Куп’янськ повністю під контролем Сил оборони України. Населений пункт Іллінка Донецької області також перебуває під українським контролем. На його околицях постійно тривають бої з ворогом, але наші підрозділи міцно тримають позиції» — йдеться в повідомленні. Генштаб ЗСУ раніше повідомляв, що 13 листопада, починаючи з 14:30, російські окупанти здійснили спробу прорвати оборону на Купʼянському напрямку. Штурмові групи атакували позиції українських захисників у чотири хвилі. Загалом ворог задіяв близько 15 одиниць техніки. Зокрема танки, бойові броньовані машини та установку розмінування УР-77. При цьому частина російських солдатів була переодягнена у форму зразка Збройних сил України, що порушує закони та правила ведення війни і є воєнним злочином. «Вмілими та рішучими діями наші захисники зупинили ворога, знищили всю його бронетехніку та ліквідували значну частину живої сили», — йшлось у повідомленні. Ввечері того ж дня проєкт DeepState написав, що дві колони ворожої техніки висунулися з району Лиману Першого в Купʼянськ до траси на Сватове. Першу колону розбили в лісі, а другій начебто вдалось безперешкодно доїхати в район вулиці Сватівська. Однак коли вони виїхали на вулицю Некрасова, там їх атакували Сили оборони. «Завдяки зусиллям БпАК 116 ОМБр, 14 ОМБр та суміжників вдалося знищити частину десанту», — повідомили в проєкті. А вночі проєкт повідомив про окупацію Іллінки.","https://babel.ua/news/112638-deepstate-napisav-shcho-kolona-rosiyan-zajihala-v-kup-yansk-u-zsu-sprostovuyut"
"«Ми були раді бачити один одного». Трамп розповів New York Post про зустріч з Байденом","2024-11-14 11:06:09","Обраний президент Дональд Трамп розповів, як пройшла його вчорашня післявиборна зустріч із 46-м президентом США Джо Байденом у Білому домі. Він зазначив, що вони «були дуже раді бачити один одного». Про це він повідомив у коментарі New York Post. «Ви знаєте, це була довга, довга й виснажлива праця. Багато роботи зробили обидві сторони, і він зробив дуже хорошу роботу щодо кампанії і всього іншого. Ми ніби познайомилися знову», — розповів 78-річний обраний президент США. Трамп і Байден, серед іншого, обговорювали перехід влади 20 січня. Обраний президент запевнив Байдена, що це відбудеться «настільки мʼяко, наскільки це тільки можливо» після спроби республіканців оскаржити результати чотири роки тому зі штурмом Капітолія 6 січня 2021 року. Коментуючи процес відбору посадовців на свій другий термін, Трамп зазначив, що «все проходить дуже гладко», додавши, що між перехідною командою Республіканської партії та Білим домом Байдена «дуже, дуже хороші стосунки». Обраний президент підтвердив, що вони з Байденом обговорювали два питання, щодо яких у них були розбіжності в минулому: війну в Україні, яку Трамп пообіцяв припинити майже відразу після вступу на посаду, а також війну на Близькому Сході. «Я хотів, і я запитав про його погляди. Він мені дав відповідь. Також ми багато говорили про Близький Схід. Я хотів знати його погляди щодо того, на якому етапі ми перебуваємо і що він взагалі думає. І він мені розповів, він був дуже любʼязним», — сказав Трамп. Трамп також повідомив, що вони з Байденом очікують знову побачити один одного безпосередньо перед його інавгурацією. Чинний президент-демократ уже заявив, що буде присутній. «Овальний кабінет такий гарний, і я, звісно, з нетерпінням чекаю на своє повернення», — сказав Трамп.","https://babel.ua/news/112636-mi-buli-radi-bachiti-odne-odnogo-tramp-rozpoviv-new-york-post-pro-zustrich-z-baydenom"
"Bloomberg: Перемога Трампа змусить Південну Корею переглянути плани щодо постачання зброї Україні","2024-11-14 10:04:30","Перемога Дональда Трампа на виборах президента США змушує Південну Корею переосмислити можливість відправки зброї в Україну. Про це пише Bloomberg із посиланням на джерела. За словами співрозмовника агентства, уряд президента Південної Кореї Юн Сок Йоля змушений враховувати позицію новообраного президента США, щоб вирішити, чи варто змінювати свою давню політику відмови від надання летальної допомоги Києву. За словами іншого урядовця, Сеул також вивчає, як підхід Трампа до війни вплине на підтримку України з боку низки країн. Як вважають журналісти Bloomberg, ці коментарі свідчать про те, що Південна Корея зараз менш схильна відправляти боєприпаси в Україну, якщо КНДР не вживатиме подальших заходів або якщо не буде більшої ясності щодо того, як Трамп діятиме щодо України. «Для Південної Кореї, яка навіть не є членом НАТО, було б досить незручно втрутитися в цей момент, якщо Трамп займе Білий дім і захоче вийти з конфлікту», — сказав Кім Юн, професор політології в Університеті північнокорейських досліджень у Сеулі. В офісі президента Південної Кореї заявили, що уряд вивчить можливі сценарії військового співробітництва між Росією і Північною Кореєю після розгортання військ Пхеньяном і вживатиме контрзаходів. «Ми будемо тісно координувати свої дії з нашим союзником і партнерами в цьому процесі», — йдеться в заяві у відповідь на запитання агентства Bloomberg про останні роздуми Південної Кореї щодо відправки зброї в Україну.","https://babel.ua/news/112635-bloomberg-peremoga-trampa-zmusit-pivdennu-koreyu-pereglyanuti-plani-shchodo-postachannya-zbroji-ukrajini"
"Сили ППО збили 21 з 59 дронів, які Росія вночі запустила по Україні","2024-11-14 08:55:51","У ніч проти 14 листопада Росія атакувала Україну, запустивши 59 дронів. Про це повідомляє пресслужба Повітряних сил ЗСУ. Безпілотники Shahed та дрони невстановленого типу росіяни запускали з району Курська. Станом на 08:30 підтверджено збиття 21 БпЛА у Сумській, Харківській, Полтавській та Київській областях. Ще 38 ворожих безпілотників локаційно втрачено.","https://babel.ua/news/112634-sili-ppo-zbili-21-z-59-droniv-yaki-rosiya-vnochi-zapustila-po-ukrajini"
"Біля Верховного суду Бразилії прогриміли вибухи. Нападник загинув","2024-11-14 08:17:53","Ввечері 13 листопада біля Верховного суду Бразилії в столиці країни місті Бразиліа прогриміли вибухи. Загинула одна людина — імовірно, сам нападник. Про це пишуть BBC та Associated Press. Два сильні вибухи пролунали близько 19:30 за місцевим часом (00:30 14 листопада за Києвом) після того, як денне засідання закінчилося і всі судді та персонал покинули будівлю. Підозрюваний спершу підірвав автомобіль на парковці, а потім пішов до Верховного суду й спробував потрапити всередину. Коли йому це не вдалося, пролунав наступний вибух. Тіло загиблого обшукав робот військової поліції. При ньому знайшли таймер, який, можливо, повʼязаний з іншими вибуховими пристроями. Біля тіла знайшли й інші вибухові пристрої. Бразильські медіа повідомили, що автомобіль, який вибухнув, належав члену Ліберальної партії Бразилії, до якої належав колишній президент Жаїр Болсонару. Слідчі наразі встановлюють, чи є власник автомобіля загиблим чоловіком. «Ми розглядаємо це як самогубство, тому що була лише одна жертва. Але слідство покаже, чи так це було насправді», — заявила журналістам заступниця губернатора Бразиліа Селіна Леао.","https://babel.ua/news/112633-bilya-verhovnogo-sudu-braziliji-progrimili-vibuhi-napadnik-zaginuv"
"Генштаб: Росія втратила ще 1 690 військових, 64 артсистеми та засіб ППО","2024-11-14 07:58:10","Упродовж минулої доби, 13 листопада, Росія втратила ще 1 690 військовослужбовців убитими й пораненими, а також десятки одиниць військової техніки. Про це повідомив Генеральний штаб Збройних сил України. Сили оборони України знищили 19 танків, 51 бойову броньовану машину, 64 артилерійські системи, три РСЗВ, один засіб ППО, 54 дрони оперативно-тактичного рівня, чотири крилаті ракети, 124 одиниці автомобільної техніки. Загалом від початку повномасштабного вторгнення в лютому 2022 року Росія втратила понад 716 тисяч військових убитими й пораненими. Україна і Росія майже не дають інформації про свої втрати у війні. Москва офіційно востаннє називала кількість убитих у вересні 2022 року — тоді заявляли про 5 937 загиблих. Київ тривалий час цього не робив, заявляючи, що дані розкриють після війни. 25 лютого 2024 року президент України Володимир Зеленський вперше від початку повномасштабного вторгнення озвучив число загиблих українських військових — 31 тисяча. Кількості поранених і зниклих безвісти він не назвав.","https://babel.ua/news/112632-genshtab-rosiya-vtratila-shche-1-690-viyskovih-64-artsistemi-ta-zasib-ppo"
"35 років тому впав Берлінський мур, але східні німці досі не бачать у свободі цінності. Німецький історик написав про це книжку ― вона стала скандальним бестселером. Ось її основні тези","2024-11-14 07:57:00","Обкладинка книжки. Для більшості людей життя за диктатури легше, ніж життя в умовах свободи. Під насаджені правила можна підлаштуватись, а у власних невдачах звинуватити режим. Комуністи побудували клітку, в якій багатьом було комфортно, й організована безвідповідальність була однією з характеристик того життя. Демократія і свобода передбачають значно більшу міру відповідальності за особисті рішення чи інтереси ― ба більше, доводиться втручатися в суспільні справи, щоб виправити чи вдосконалити їх. Вільне суспільство проходить крізь проби й помилки, у ньому процвітають протиріччя та зміни й ніщо не є таким, яким здається на перший погляд. Свобода і демократія є запорукою закону і дотримання прав людини, та вони не гарантують процвітання і багатства. Про це знають політики, філософи та історики, але населенню НДР після 1989 року про це майже ніхто не казав. Тому після 1989-го велика частка населення Східної Німеччини сприйняла свободу як щось навʼязане ― як зобовʼязання, а не можливість. Східні німці «носять важкий рюкзак історії, повний до країв». А що довше триває диктатура, то менше її жертви це усвідомлюють, оскільки із часом перестають бачити повну картину. Тому зараз чимало східних німців закликають до сильної держави ― настільки сильної, щоб можна було делегувати їй відповідальність за себе. Німецькі політики багато років хвалили східних німців за повалення муру і прагнення до свободи. Вони перебільшували: більшість громадян НДР нічого для цього не зробили. Спершу Михайло Горбачов сказав, що армія СРСР у справи німців не втручатиметься. Тоді почався хаос усередині правлячої верхівки комуністичної Німеччини. Четвертого листопада 1989 року 200 тисяч демонстрантів зібрались на Александерплац ― вони виступали за розширення громадянських свобод, зокрема за «безвіз на Гаваї», тобто послаблення вимог до виїзду за кордон. Тоді Берлінський мур був поряд, влада не чинила опору ― але нікому не прийшло в голову його зносити. Четвертого листопада кордон до Чехословаччини відкрили, а звідти можна було вільно заїхати на територію ФРН. Цим до 8 листопада скористалися майже 50 тисяч східних німців. На той час питання існування НДР і легітимності влади фактично вже було вирішене, і руйнування муру стало суто символічним актом. Його здійснили кілька сотень людей ― і лише тоді десять мільйонів дорослих громадян НДР, доти пасивні, стали на бік «переможців історії». Образ східних німців як відважних борців із режимом виявився для мешканців НДР приємним, а для західних ― вигідним. Адже це свідчило, що люди на схід від муру хотіли бути такими самими, як мешканці ФРН, що ті все роблять правильно і треба просто розширити західні підходи на всю територію тепер уже обʼєднаної Німеччини. Громадяни Східної Німеччини святкують відкриття кордонів 9 листопада 1989 року на території Баварії, тодішня ФРН. На передньому плані — Trabant, східнонімецька модель легковика, обʼєкт численних насмішок через ненадійність і частково пластиковий кузов. Getty Images / «Бабель» Східні німці чекали від обʼєднання країни вирішення всіх економічних проблем. Одразу після падіння муру стали популярними два гасла: «Якщо дойчмарка прийде, ми залишимось. Якщо ні, ми підемо до неї» і «Гельмут [Коль], прийди, візьми нас за руку і веди до Країни чудес». Сам Коль у промові 1 липня 1990 року щодо створення монетарного, економічного й соціального союзу між двома частинами Німеччини запевнив, що всюди «буятимуть квітучі пейзажі» й кожен житиме краще, ніж раніше. Зміни в укладі життя колишньої НДР, за висловом одного з німецьких публіцистів, «були схожими на спробу замінити шини в автівці, що мчить на повній швидкості». Якщо в 1989 році у Східній Німеччині працювали 9,7 мільйона людей, то наприкінці 1993-го третина з них втратили роботу. Люди звинувачували в цьому державу, за звичкою покладаючи обовʼязок свого працевлаштування на неї. Однак самі в державні справи воліли не втручатись. У перші роки після обʼєднання Німеччини на сході країни, за словами Ковальчука, дуже мало людей цікавились тим, як працює представницька демократія, що таке свобода преси, навіщо громадянське суспільство, як і для чого захищати власні кордони. «Мало яке суспільство було настільки незацікавленим у регулюванні правил свого життя, як східнонімецьке з 1990-го», ― пише він. У 1990-х західні німці здебільшого приїжджали до східної Німеччини як наглядачі. Вони очолювали державні агенції, різноманітні підприємства, міські уряди. Мемуари цих людей зазвичай зверхні та «пронизані самозакоханістю». Здебільшого «вессі» писали про те, що люди на сході працьовиті, але невдячні. Що чимало речей нагадують їм тут 50-ті чи 60-ті роки. Що для відчутних змін довелось тяжко попрацювати. Що проблем іще вистачає, але надія на молодь ― яка, утім, виїжджає. Східні німці після воззʼєднання Німеччини опинились підмайстрами, чимало людей почувалися зайвими. Їхнє життя в комуністичному режимі подавалось як повне помилок, а місце в новому світі знаходили лише ті, хто міг адаптуватися, змінитися, відмовитись від свого попереднього бачення життя. Остальгія ― смуток за реальними чи міфічними перевагами НДР ― стала тоді поширеною. На тлі викликів сучасного світу мінуле здається безпечнішим. Іще в 1990-ті люди опирались перейменуванню вулиць. Були ті, хто роками не приймав нове посвідчення особи, живучи з паспортом Східної Німеччини. Навіть зірок спорту чи естради, які зізнавались у роботі на спецслужбу «Штазі», часто великодушно пробачали. Що далі в минуле відходить НДР, то затишнішою і гармонійнішою вона здається. Нерідко про історію утворення розповідають, подаючи диктатуру і ворожість до свобод лише як один з аспектів життя ― нарівні із цукерками Halloren Kugeln чи популярним дитячим персонажем Pittiplatsch. В академічній спільноті НДР вже давно називають диктатурою, в якій нормальне життя було цілком можливим ― забуваючи про приказку часів комуністичної Німеччини: «Лише той, хто не рухається, не відчуває своїх ланцюгів». Східнонімецькі іграшки та символіка в одного з учасників щорічного зʼїзду клубу шанувальників Trabant. Містечко Анклам на сході Німеччини, 8 травня 2024 року. Getty Images / «Бабель» Одна з причин дистанціювання «оссі» від Західної Німеччини ― давні пропагандистські штампи. Східна Німеччина, за офіційною версією, була гуманнішою, миролюбнішою, не зовсім досконалою, але близькою до ідеалу альтернативою Західній. Яка є гнилим, войовничим, профашистським, вмираючим суспільством без майбутнього ― долиною сліз, де щасливі лише кілька мільйонерів. Це було неправдою ― особливо в тому, що стосувалось характеристики Східної Німеччини. Ця країна не була солідарним суспільством із теплим ставленням одне до одного. Там дискримінували людей з інвалідністю, активно послуговувались расистськими термінами, жартами й стереотипами, практикували націоналізм. Сторонніх спостерігачів вразив розквіт войовничого націоналізму після розпаду СРСР та Югославії ― але подібні настрої там були й раніше. У Східній Німеччині їх теж культивували. Крім того, комуністи постійно використовували для захисту і легітимізації свого режиму такі терміни, як демократія, свобода, правова безпека, соціальна захищеність. Люди знали ці слова ― але часто не помічали того, що на сході й заході вони означали зовсім різне. Це дало простір новим лівим і правим політикам паразитувати на цій відмінності. Східна Німеччина також запевняла, що є виключно мирною державою ― на відміну від «натівської» Західної. Західну зброю пропаганда називала наступальною, східну ― оборонною. І НАТО, відповідно, загарбницький, а не оборонний альянс. Миролюбність комуністичної Німеччини ― міф і випадковість, стверджує Ковальчук. СРСР просто не залучав Східну Німеччину до своїх операцій через нацистське минуле. Вальтер Ульбріхт, перший керівник НДР, пропонував допомогти придушити Празьку весну в 1968 році, однак у Москві вирішили, що озброєні німці у Празі були б поганим піар-ходом. Особливість комуністичного світогляду ― в чорно-білому сприйнятті світу. Існує думка комуністів і неправильна. Комуністи не схильні шукати компромісів і визнавати правоту інших позицій, тож люблять регулювати навіть найдрібніші питання, аж до дизайну мереживної білизни. Обмеження комуністичного минулого стали благодатним ґрунтом для того, щоб люди на території Східної Німеччини, по-перше, значно менш активно ходили на вибори та брали участь у роботі партій, ніж у західних регіонах. А по-друге, щоб голосували за крайні праві чи крайні ліві партії, які пропонують посилити роль держави, ввести санкції проти груп, що не вписуються в їхню соціальну концепцію, і демонтувати попередні, «західні» норми життя. Уже до 2014 року крайні праві партії долали пʼятивідсотковий барʼєр у парламентах всіх східнонімецьких земель. Майже всі радикальні тенденції в Німеччині починаються на сході. Бйорн Гекке, лідер ультраправої партії «Альтернатива для Німеччини» (AfD), виступає на її підтримку в східнонімецькому місті Коттбус 19 вересня 2024 року. За кілька днів відбулись вибори до парламенту федеральної землі Бранденбург, де AfD посіла друге місце з невеликим відривом. Getty Images / «Бабель» Іронічно, що більшість із цих партій називають теперішню німецьку державу квазідиктатурою, в якій бракує «справжньої» свободи, а майже всі люди живуть на межі бідності. Хоча Німеччина зараз обʼєктивно є однією з найбезпечніших, найвільніших і найбільш соціальних країн у світі, а в опитуваннях про особистий добробут більшість респондентів відповідають, що почуваються добре. Німці із заходу головною цінністю в опитуваннях зазвичай називають свободу, німці зі сходу ― мир. Однак, як доводить приклад України, мир нічого не значить без свободи. Маючи вибір, Українці пожертвували миром заради свободи. А кожен російський прапор у Європі сьогодні є зрадою свободи, прославленням диктатури, масових убивств і воєн. На жаль, далеко не всі усвідомлюють це. І «злочинна кампанія Росії проти свободи та України не змогла обʼєднати всіх людей, які живуть у Німеччині, щоб їх захистити ― навпаки, вона виявила розкол у суспільстві, глибший за інші». Для «Бабеля», як і для більшості українців, свобода — найвища цінність. Залишатись вільними нам допоможуть ваші донати: https://babel.ua/donate","https://babel.ua/texts/112621-35-rokiv-tomu-vpav-berlinskiy-mur-ale-shidni-nimci-dosi-ne-bachat-u-svobodi-cinnosti-nimeckiy-istorik-napisav-pro-ce-knizhku-vona-stala-skandalnim-bestselerom-os-jiji-osnovni-tezi"
"Reuters: Команда Трампа готує масові чистки у Пентагоні. Під звільнення можуть потрапити найвищі офіцери","2024-11-14 07:26:27","Члени перехідної команди новообраного президента США Дональда Трампа складають список військових Пентагону, яких планують звільнити. До нього можуть увійти члени Обʼєднаного комітету начальників штабів. Про це повідомили агентству Reuters джерела. Планування звільнень перебуває на ранній стадії й може ще змінитись. Також було незрозуміло, чи підтримає цей план сам Трамп, хоча в минулому він активно виступав проти лідерів оборонного відомства, які його критикували. Під час кампанії Трамп також говорив про звільнення тих, хто відповідальний за виведення військ з Афганістану в 2021 році. Джерело Reuters повідомило, що нова адміністрація, ймовірно, зосередиться на американських офіцерах, яких вважають повʼязаними з Марком Міллі, колишнім головою Обʼєднаного комітету начальників штабів. Журналіст Боб Вудворд у своїй книзі «Війна» цитував Міллі, який називав Трампа «фашистом до мозку кісток», а союзники Трампа націлилися на нього за передбачувану нелояльність до республіканця. «Кожна людина, яку підвищив і призначив Міллі, піде. Існує дуже детальний список усіх, хто був повʼязаний з Міллі. І всі вони підуть», — кажуть джерела. До Обʼєднаного комітету начальників штабів входять найвищі офіцери Збройних сил США, які очолюють армію, флот, морську піхоту, військово-повітряні сили, національну гвардію і космічні сили. Оприлюднення планів звільнення вищого керівництва Збройних сил США відбулося наступного дня після того, як Трамп обрав своїм міністром оборони Піта Хегсета, коментатора Fox News і ветерана, який заявив про готовність провести чистку в Пентагоні. Хегсет також націлився на наступника Міллі, генерала ВПС Сі Кью Брауна, запитуючи, чи отримав би він цю посаду, якби не був темношкірим. Деякі нинішні та колишні офіційні особи США применшували можливість такої масштабної чистки Пентагону, кажучи, що вона була б «непотрібна і руйнівна» у час глобального безладу, коли в Україні та на Близькому Сході точиться війна. Однак інші джерела припускають, що табір Трампа вважає за необхідне скоротити Об’єднаний комітет начальників штабів через бюрократичну надмірність. Трамп поступово збирає свою команду в Білому домі. 11 листопада він повідомив, що обрав представницю Республіканської партії Еліз Стефанік на посаду посла США в ООН. 12 листопада Трамп офіційно призначив представника Республіканської партії Майка Волтца своїм радником з національної безпеки. Засновник Tesla і Space X Ілон Маск і мільйонер Вівек Рамасвамі, який висувався в кандидати у президенти на праймеріз республіканців, очолять новий департамент ефективності уряду США (DOGE). На посаду голови Пентагону Трамп пропонує Піта Хегсета — ведучого Fox News і ветерана армії США, який служив в Іраку й Афганістані. А секретарем Департаменту внутрішньої безпеки республіканець планує призначити губернаторку Південної Дакоти Крісті Ноем. Також він уже обрав Марка Рубіо на посаду держсекретаря США, колишню конгресвумен Тулсі Габбард на посаду директора Нацрозвідки, а конгресмена Метта Гейтса — у генпрокурори США.","https://babel.ua/news/112631-reuters-komanda-trampa-gotuye-masovi-chistki-u-pentagoni-pid-zvilnennya-mozhut-potrapiti-nayvishchi-oficeri"
"Група MAGA штовхає Трампа до поразки в Україні. Огляд матеріалів іноземних медіа про війну 13 листопада","2024-11-14 00:24:24","Обраний віцепрезидент США, сенатор Джей Ді Венс колись був одним з ініціаторів затримки виділення Україні $61 мільярда американської допомоги. Він був переконаний, що це погіршить ситуацію на фронті, а отже, і рейтинги американського президента Джо Байдена на тлі тоді ще майбутніх виборів. Згадуючи ту ситуацію й аргументи Ді Венса, колумніст американського видання The Washington Post Джош Роджин доходить висновку, що попри весь цинізм майбутній віцепрезидент США розуміє: погана ситуація України означає проблеми для репутації американського президента. І є надії, що, незважаючи на потурання ізоляціоністській та часом проросійській групі MAGA, Трамп це теж розуміє. Бо якщо США через програш України у війні принизять на світовій арені, це надто дорого обійдеться Вашингтону, пише Роджин. Якщо переговори з Росією, до яких Дональд Трамп та його команда штовхають Україну, завершаться погано для Києва, це стане й поразкою США. А отже, і Трампа. Про це обраному американському президенту говорять європейські лідери, зокрема колишній премʼєр Британії Борис Джонсон і премʼєр-міністр Італії Джорджа Мелоні. Вони наголошують, що важливо й надалі підтримувати Україну. «Чи хоче Трамп запамʼятатись тим, що програв першу війну ХХІ століття Володимиру Путіну? — риторично питає в розмові з колумністом Борис Джонсон. ― Це буде гірше за Вʼєтнам чи Афганістан». Трамп ризикує зіткнутися з наслідками, схожими на ті, що звалилися на Байдена після виведення військ з Афганістану і залишили негативний слід на його президентстві. Україні сьогодні й так важко, але поступки Путіну можуть ще більше ускладнити ситуацію, перетворивши країну на «рабську державу Росії», як каже Джонсон. Припинення підтримки підірве довіру до США у світі, зокрема з боку союзників, і підштовхне автократів на кшталт Сі Цзіньпіна до більшої агресивності. Натомість якщо Трамп знайде спосіб розумно підтримувати Україну, він зможе створити передумови для миру на вигідних їй умовах. Зрештою це збереже й американські інтереси, пише Роджин, якщо Трамп утримається від спокушань MAGA. Це лише частина огляду. Про ще один матеріал, що стосується російсько-української війни, читайте на нашому Patreon.","https://babel.ua/news/112630-grupa-maga-shtovhaye-trampa-do-porazki-v-ukrajini-oglyad-materialiv-inozemnih-media-pro-viynu-13-listopada"
"Республіканці здобули більшість у Палаті представників","2024-11-14 00:02:30","Республіканська партія США здобула більшість у Палаті представників. Вони контролюватимуть обидві палати Конгресу. Про це пише CNN. За оцінками, республіканці матимуть не менш ніж мінімальну більшість у 218 мандатів у нижній палаті Конгресу, тоді як Демократична партія — щонайменше 211. У деяких округах результати голосування ще не визначили, але це не вплине на підсумок. Таким чином, у січні 2025 року Республіканська партія отримає всю повноту влади у США: їхню партію представлятиме президент, також вони контролюватимуть і Сенат, і Палату представників. Це дозволить обраному президенту Дональду Трампу принаймні наступні два роки просувати свою політику та швидко домогтися ключових призначень. Чинного спікера Палати представників, республіканця Майка Джонсона вже одноголосно переобрали на засіданні партії. Уже в січні 2025 року буде нове скликання Палати — тоді за його кандидатуру знову мають проголосувати вже в залі. Наразі, за президентства представника Демократичної партії Джо Байдена, демократи мають більшість у Сенаті, а республіканці — у Палаті представників. Наприкінці 2023 року Палата представників, де республіканці мали більшість, заблокувала пакет військової допомоги Україні на майже $61 мільярд. Рішення ухвалили лише у квітні 2024 — така затримка негативно вплинула на ситуацію в Україні, зокрема на фронті, адже військова допомога США вичерпалася ще наприкінці 2023 року. Допомогу Україні у США ухвалюють у кілька етапів. Обидві палати Конгресу США повинні схвалити закон, перш ніж президент Джо Байден зможе його підписати.","https://babel.ua/news/112629-respublikanci-zdobuli-bilshist-u-palati-predstavnikiv"
"У МЗС України спростували заяви про розробку ядерної зброї","2024-11-13 23:36:44","Речник Міністерства закордонних справ України Георгій Тихий спростував інформацію медіа про те, що Україна за кілька місяців нібито «може розробити елементарну ядерну зброю». «Україна дотримується ДНЯЗ; ми не володіємо, не розробляємо і не маємо наміру створювати ядерну зброю. Україна тісно співпрацює з МАГАТЕ і повністю прозора для її моніторингу, що унеможливлює використання ядерних матеріалів у військових цілях», — заявив Тихий. Раніше британське видання The Times із посиланням на документи, нібито підготовлені для Міністерства оборони України, написало, що Україна може створити «елементарну ядерну зброю» за кілька місяців, якщо США не надаватиме або скоротить військову допомогу Києву. Ішлося, зокрема, про створення бомби з плутонію за технологією, подібною до тієї, що використали для бомби «Товстун», яку американці скинули на японське місто Нагасакі в 1945 році. «Створити просту атомну бомбу, як це зробили США в рамках Мангеттенського проєкту, через 80 років не буде складним завданням», — написало The Times із посиланням на нібито український документ. При цьому видання зазначило, що, найімовірніше, щоб не витрачати час на будівництво та експлуатацію великих обʼєктів для збагачення урану, Україні довелося б використати плутоній, видобуваний із відпрацьованих паливних стрижнів ядерних реакторів. Президент України Володимир Зеленський раніше говорив, що Україна не хоче повертати собі ядерну зброю, але в обмін на це має отримати «безпекову парасольку» — тобто членство в НАТО. На цьому він також наполягав і під час розмови з обраним президентом США Дональдом Трампом.","https://babel.ua/news/112628-u-mzs-ukrajini-sprostuvali-zayavi-pro-rozrobku-yadernoji-zbroji"
"Трамп висунув кандидатів на посади голови Нацрозвідки та генпрокурора США. Вони проти підтримки України","2024-11-13 22:56:23","Новообраний президент США Дональд Трамп висуває колишню конгресвумен Тулсі Габбард на посаду директора Нацрозвідки, а конгресмена Метта Гейтса — у генпрокурори США. Тулсі Габбард. Тулсі Габбард — колишня конгресвумен від Демократичної партії. У 2020 році вона намагалась отримати номінацію в президенти від демократів, яку зрештою виграв Джо Байден. Під час виборів вона приєдналась до команди Трампа, який обрав її за «безстрашний дух». Габбард послідовно виступає проти підтримки України. Також вона неодноразово говорила про нібито існування біолабораторій в Україні, повторюючи наративи російської пропаганди. Вона критикувала політику президента Джо Байдена, звинувачуючи демократів у затягуванні конфлікту і критикуючи поставки зброї Києву. Метт Гейтс Ультраправий республіканець Метт Гейтс — конгресмен від штату Флорида. Він послідовно виступає проти надання американської допомоги Україні, вважаючи, що ці ресурси слід спрямувати на внутрішні потреби США. Найбільше він відомий тим, що ініціював відставку спікера Палати представників Кевіна Маккарті у 2023 році — уперше в історії Штатів. Серед названих причин, чому деякі однопартійці домагалися звільнення спікера Маккарті, — співпраця з демократами для погодження короткострокової резолюції про фінансування уряду США і відмова блокувати допомогу Україні. Трамп поступово збирає свою команду в Білому домі. 11 листопада він повідомив, що обрав представницю Республіканської партії Еліз Стефанік на посаду посла США в ООН. 12 листопада Трамп офіційно призначив представника Республіканської партії Майка Волтца своїм радником з національної безпеки. Засновник Tesla і Space X Ілон Маск і мільйонер Вівек Рамасвамі, який висувався в кандидати у президенти на праймеріз республіканців, очолять новий департамент ефективності уряду США (DOGE). На посаду голови Пентагону Трамп пропонує Піта Хегсета — ведучого Fox News і ветерана армії США, який служив в Іраку й Афганістані. А секретарем Департаменту внутрішньої безпеки республіканець планує призначити губернаторку Південної Дакоти Крісті Ноем. Також він уже обрав Марка Рубіо на посаду держсекретаря США.","https://babel.ua/news/112627-tramp-visunuv-kandidativ-na-posadi-golovi-nacrozvidki-ta-genprokurora-ssha-voni-proti-pidtrimki-ukrajini"
"Трамп обрав Марка Рубіо на посаду держсекретаря США","2024-11-13 22:22:12","Новообраний президент США Дональд Трамп призначить сенатора від штату Флорида Марко Рубіо на посаду державного секретаря. Про це повідомив сам Трамп. Трамп заявив, що Марко Рубіо — це «високоповажний лідер і дуже потужний голос за свободу», тож він буде «справжнім другом наших союзників і безстрашним воїном, який ніколи не відступить перед нашими ворогами». У нещодавніх інтервʼю Рубіо казав, що Україні потрібно сідати за стіл переговорів з РФ, а не зосереджуватися на поверненні всіх окупованих нею українських територій. «Я не на боці Росії, але, на жаль, реальність така, що війна в Україні закінчиться шляхом переговорів», — сказав Рубіо NBC у вересні цього року. Наприкінці 2023 року Палата представників, де республіканці мали більшість, заблокувала пакет військової допомоги Україні. Рубіо був одним із 15 сенаторів-республіканців, які проголосували проти військової допомоги. Рішення ухвалили лише у квітні 2024 — така затримка негативно вплинула на ситуацію в Україні, зокрема на фронті, адже військова допомога США вичерпалася ще наприкінці 2023 року. The New York Times пише, що «попри жорсткі висловлювання про Росію в минулому, Рубіо, найімовірніше, погодиться з очікуваними планами Трампа тиснути на Україну, щоб вона знайшла спосіб врегулювати відносини з Росією, але залишилася поза НАТО». Видання зазначає, що Рубіо підтримав позицію Трампа щодо війни Росії проти України — він заявив, що «конфлікт зайшов у глухий кут» і «його треба довести до кінця». Водночас, коли наприкінці минулого року активіст запитав Рубіо, що він думає про численні загибелі палестинського цивільного населення, той відповів, що «ХАМАС винен на 100%». Фактично вигравши на президентських виборах, Трамп частково переміг велику кількість латиноамериканців, які переважною більшістю голосували за демократів. Обравши латиноамериканця Рубіо на посаду держсекретаря, Трамп може дати зрозуміти латиноамериканцям, що вони мають місце на найвищих щаблях його адміністрації. А Рубіо стане першим латиноамериканцем на цій посаді. Як держсекретар він, найімовірніше, надаватиме значно більшого значення Латинській Америці, ніж будь-хто з його попередників, сказав колишній помічник Ради національної безпеки з питань Латинської Америки в першій адміністрації Трампа Маурісіо Клавер-Кароне. Відомо, що Рубіо підтримував доволі сувору зовнішню політику щодо геополітичних суперників США, зокрема Ірану, Куби та, особливо, Китаю. Наприклад, у 2019 році Рубіо закликав Міністерство фінансів розпочати перевірку національної безпеки популярного китайського застосунку Musical.ly. Рубіо також виступав за заборону продажу китайської техніки Huawei. Окрім цього, Рубіо був співголовою двопартійної Виконавчої комісії Конгресу щодо Китаю, яка мала розробляти агресивну політику, особливо намагаючись усунути там порушення прав людини. У 2020 році Рубіо виступив автором законопроєкту, який мав запобігти імпорту китайських товарів, виготовлених із застосуванням примусової праці етнічної уйгурської меншини Китаю. Президент Байден підписав його наступного року. Під час першого президентського терміну Дональда Трампа Рубіо був одним з ініціаторів законопроєкту, що ускладнює процедуру відмови США від членства в НАТО. Це була відповідь на скептичне ставлення президента Трампа до НАТО, який критикував країни Альянсу за те, що ті не змогли досягти узгоджених цільових показників військових витрат. Тоді Трамп попереджав, що він не тільки відмовиться захищати країни, які «прострочують» фінансування, але й заохочуватиме Росію «робити все, що їй заманеться» щодо них. Останніми роками Рубіо дещо змінив свої погляди, щоб вони більше відповідали позиції Трампа, пишуть західні медіа. Трамп поступово збирає свою команду в Білому домі. 11 листопада він повідомив, що обрав представницю Республіканської партії Еліз Стефанік на посаду посла США в ООН. 12 листопада Трамп офіційно призначив представника Республіканської партії Майка Волтца своїм радником з національної безпеки. Засновник Tesla і Space X Ілон Маск і мільйонер Вівек Рамасвамі, який висувався в кандидати у президенти на праймеріз республіканців, очолять новий департамент ефективності уряду США (DOGE). На посаду голови Пентагону Трамп пропонує Піта Хегсета — ведучого Fox News і ветерана армії США, який служив в Іраку й Афганістані. А секретарем Департаменту внутрішньої безпеки республіканець планує призначити губернаторку Південної Дакоти Крісті Ноем.","https://babel.ua/news/112626-tramp-obrav-marka-rubio-na-posadu-derzhsekretarya-ssha"
"Прокурори просять 5 років вʼязниці для Марін Ле Пен у справі про зловживання коштами ЄС","2024-11-13 21:52:24","Прокуратура Парижу запросила пʼять років увʼязнення для лідерки французької ультраправої партії «Національне обʼєднання» Марін Ле Пен. Її звинувачують у розтраті грошей Європарламенту. Про це пише Politico. Водночас сторона обвинувачення просить, щоб три роки з цього терміну Ле Пен відбула умовно, а решту два — з дозволом замінити тюремне увʼязнення на носіння електронного браслета або інші менш жорсткі варіанти обмеження свободи. Також Ле Пен загрожує штраф у €300 тисяч. Крім того, обвинувачення вимагає заборонити Марін Ле Пен обиратися на політичні посади на строк до 10 років, повідомляє французький телеканал BFMTV. Сама Ле Пен говорила, що планує обиратися на посаду президента Франції у 2027 році. Якщо Ле Пен визнають винною, вона може оскаржити вирок. Питання полягатиме в тому, почнеться судовий процес до чи після 2027 року, коли у Франції заплановані наступні президентські вибори. Разом із нею судитимуть 26 інших підозрюваних, серед яких чинні й колишні французькі законодавці і деякі депутати Європарламенту. Усіх їх звинувачують у тому, що вони оплачували працю персоналу «Національного обʼєднання» з коштів, призначених для роботи Європарламенту. Європейським законодавцям виділяють кошти на покриття витрат, зокрема й на зарплати помічникам. Однак вони не мають права використовувати ці гроші на діяльність своєї партії. За даними слідства, партія «Національне обʼєднання» щороку витрачала по мільйону євро на оплату праці людей, які займалися внутрішньопартійними операціями. Імовірна схема діяла з 2004 до 2016 року. Ле Пен, як і раніше, продовжує заперечувати будь-які звинувачення проти неї.","https://babel.ua/news/112625-prokurori-prosyat-5-rokiv-v-yaznici-dlya-marin-le-pen-u-spravi-pro-zlovzhivannya-koshtami-yes"
"Німеччина надасть Україні ще одну систему ППО до кінця 2024 року","2024-11-13 21:02:48","Берлін доставить в Україну шосту заплановану систему протиповітряної оборони IRIS-T до кінця цього року. Про це повідомив президент України Володимир Зеленський. За його словами, це підтвердив канцлер ФРН Олаф Шольц. Лідери країн також обговорили поставки засобів ППО у 2025 році та додаткову допомогу Німеччини в цій сфері. «Ми погодилися з важливістю збереження формату «Рамштайн» і проведення наступної зустрічі координаційної групи. Я також наголосив, що бачення України щодо справедливого і тривалого миру має бути представлене на саміті G20 у Бразилії», — додав Зеленський.","https://babel.ua/news/112624-nimechchina-nadast-ukrajini-shche-odnu-sistemu-ppo-do-kincya-2024-roku"
"Новим лідером республіканців у Сенаті став Джон Тун — він підтримував Україну","2024-11-13 19:56:08","Новим лідером республіканців у Сенаті США обрали сенатора від Південної Дакоти Джона Туна. Про це пишуть CNN і BBC. У другому раунді виборів лідера республіканців у Сенаті Тун здобув 29 голосів, тоді як сенатор Техасу Джон Корнін — 24. А сенатор від штату Флорида Рік Скотт, якому віддавали перевагу прихильники Дональда Трампа, зокрема колишній ведучий Fox News Такер Карлсон, вибув у першому турі — він набрав лише 13 голосів. Джон Тун. Джон Тун працює в Сенаті з 2004 року, а донедавна був заступником Мітча Макконнелла — чинного лідера республіканців, який обіймав посаду 18 років і вирішив залишити її. Туна вважають досвідченим законодавцем. Він дотримується більш центристських позицій та має налагоджені відносини з більшістю колег-республіканців у Конгресі. У своїх попередніх заявах Тун активно підтримував Україну. У березні, коли тривали дискусії про ухвалення багатомільярдного пакета допомоги Києву, він говорив, що «Америка не може самоусунутись зі світової арени». Тоді Тун закликав збільшити відправку зброї Україні та наголошував на важливості подальшої підтримки. «Я б краще надіслав зброю, боєприпаси тощо, і нехай український народ, який справді добре справлявся з росіянами, виграє цю битву», — говорив він.","https://babel.ua/news/112623-novim-liderom-respublikanciv-u-senati-stav-dzhon-tun-vin-pidtrimuvav-ukrajinu"
"У Грузії опозиційні депутати відмовилися від мандатів. Вони не визнають результати виборів","2024-11-13 19:47:13","Депутати опозиційних коаліцій «Єдність — Національний рух» і «За зміни» у Грузії виходять зі складу нового парламенту. Вони звинувачують керівну партію «Грузинська мрія» у фальсифікаціях під час виборів у жовтні 2024 року. Про це повідомляє грузинське медіа SOVA. Опозиційні політики переконані, що голосування «вкрав» олігарх Бідзіна Іванішвілі, результати виборів сфальсифікували, а отже, парламент Грузії XI скликання нелегітимний. «Ми хочемо офіційно, кожен із нас, хто був у парламентському списку «Єдності — Національного руху», направити індивідуальний лист до Центральної виборчої комісії, щоб жодного з кандидатів не зареєстрували й щоб ЦВК не передала навіть з метою розгляду питання наших повноважень парламенту Грузії», — каже лідерка партії «Національний рух» Тіна Бокучава. Депутатка зазначила, що представники парламентів восьми країн Європейського Союзу не визнали вибори у країні легітимними. Союзники також наполягали, що необхідно розслідувати ймовірні факти фальсифікацій. Свій парламентський список також зняли члени коаліції «За зміни». Вони теж відмовилися від мандатів. Як заявив один з лідерів обʼєднання партій Ніка Гварамія, документ підпишуть усі 85 політиків виборчого списку. «Ми, всі ті, хто перебуває в цьому списку, відмовляємося співпрацювати в будь-якій формі з режимом, який краде вибори та просуває на нашій батьківщині інтереси Російської Федерації, нашого єдиного ворога в цьому світі», — висловився Гварамія. Парламентські вибори у Грузії пройшли 26 жовтня 2024 року. За даними ЦВК, перемогу здобула провладна партія «Грузинська мрія — Демократична Грузія», яка набрала 53,9% голосів. За грузинськими законами ця партія отримує право одноосібно сформувати уряд. Барʼєр у 5% подолали ще чотири прозахідні опозиційні партії: «Коаліція за зміни» — 10,92%, «Єдність — Національний рух» — 10,12%, «Сильна Грузія» — 8,78% і «Гахарія — за Грузію» — 7,76%. Опозиція з результатами не погодилась і почала проводити протести. На початку листопада суд міста Тетрі-Цкаро на півдні Грузії задовольнив позов про скасування результатів парламентських виборів 26 жовтня. Причина — порушення таємниці голосування. Недійсність результатів встановили на 30 виборчих дільницях. Пізніше Тбіліський апеляційний суд скасував рішення судді Володимира Хучуа, який підтвердив порушення таємниці голосування на парламентських виборах. Представники ОБСЄ заявили, що виборчий процес у Грузії порушував міжнародні демократичні стандарти. Спостерігачі помітили випадки підкупу голосів, подвійного голосування, фізичного насильства і залякування виборців, але факт прямих фальсифікацій не підтвердили. Голова Європейської ради Шарль Мішель закликав розслідувати парламентські вибори в Грузії. 28 жовтня у Тбілісі пройшла акція прихильників опозиції, на якій чинна президентка Саломе Зурабішвілі наголосила на нелегітимності виборів. Один з лідерів партії «Єдиний національний рух» Георгій Вашадзе заявив на мітингу, що опозиція вимагає повторних виборів, які проведе міжнародна адміністрація. 29 жовтня Центральна виборча комісія Грузії заявила, що перерахує бюлетені пʼяти виборчих дільниць (це приблизно 14% виборчих дільниць) у кожному виборчому окрузі, щоб перевірити дані. Міністерство закордонних справ України заявило, що країна «уважно спостерігала за перебігом парламентських виборів» у Грузії та підтримує висновки міжнародної місії ОБСЄ, яка зафіксувала численні порушення. У відомстві також закликали розслідувати голосування, щоб забезпечити легітимність виборів і уникнути політичної кризи.","https://babel.ua/news/112622-u-gruziji-opoziciyni-deputati-vidmovilisya-vid-mandativ-voni-ne-viznayut-rezultati-viboriv"
"Джо Байден і Дональд Трамп зустрілися в Білому домі — обговорили мирну передачу влади","2024-11-13 18:35:28","Джо Байден і Дональд Трамп зустрілися в Білому домі. Серед іншого, вони обговорили мирну передачу влади — це частина процедури передання повноважень після президентських виборів. Про це пише CNN. Байден заявив, що розраховує на «мʼякий перехід» влади в січні. Він запевнив, що забезпечить «комфортний прийом» для свого наступника. «Політика — справа жорстка, і в багатьох випадках це не дуже приємний світ. Але сьогодні це прекрасний світ, і я це дуже ціную», — додав Трамп. Байден сказав Трампу: «Ласкаво просимо назад», після чого вони потиснули один одному руки. Перша леді Джилл Байден приєдналася до Джо Байдена у вітанні новообраного президента Дональда Трампа. Вона також надіслала запрошення Меланії Трамп на традиційну зустріч перших леді, але, за джерелами CNN, та відмовилася. Тому Джилл Байден передала Трампу рукописного листа з привітанням для його першої леді. У 2020 році Трамп — тоді президент США, який боровся за висування на другий строк — відмовився визнати перемогу свого суперника Байдена на виборах і намагався оскаржити її в суді. Він також не був присутнім на інавгурації Байдена, хоча це передбачає американська традиція.","https://babel.ua/news/112620-dzho-bayden-i-donald-tramp-zustrilisya-u-bilomu-domi-obgovorili-mirnu-peredachu-vladi"
"Голову ліквідованого ОАСК Павла Вовка відсторонили від здійснення правосуддя","2024-11-13 18:30:22","Суддю та колишнього очільника ліквідованого Окружного адміністративного суду Києва Павла Вовка тимчасово відсторонили від здійснення правосуддя. Про це повідомили у Вищій раді правосуддя на підставі рішення Третьої дисциплінарної палати ВРП. На думку доповідачів у справі, поведінка Вовка «порочить звання судді та підриває довіру до судової влади». Вовка відсторонять від посади до того часу, поки Вища рада правосуддя не винесе рішення про його звільнення з посади або про скасування цього рішення. Національне антикорупційне бюро України підозрює главу Окружного адмінсуду Вовка та інших суддів ОАСК — Аблова, Погрібніченка, Келеберду, Огурцова, Качура і Саніна — у корупції та спробах захопити державну владу. 17 липня 2020 року НАБУ представило запис розмов Вовка і суддів ОАСК, згодом оприлюднили нові записи. Того ж дня працівники НАБУ провели обшуки в суді, після чого Вовку та його заступнику Євгену Аблову повідомили про підозру. Справа наразі перебуває на розгляді в суді. 9 грудня 2022 року Державний департамент США запровадив санкції проти очільника Окружного адмінсуду Києва Павла Вовка та двох його найближчих родичів — «через вимагання хабарів в обмін на втручання в судові та інші державні процеси».","https://babel.ua/news/112619-golovu-likvidovanogo-oask-pavla-vovka-vidstoronili-vid-posadi"
"Фільм «Глухі коханці» не приберуть із програми кінофестивалю в Таллінні","2024-11-13 17:56:40","Фільм російського режисера Бориса Гуца «Глухі коханці» не прибиратимуть з основної програми Талліннського кінофестивалю «Темні ночі» (PÖFF), попри заклики Державного агентства України з питань кіно та українського Міністерства закордонних справ. Про це повідомляє ERR. Після звернення українських кінематографістів фестиваль вилучив «Глухих коханців» зі спеціального відбору, однак стрічку лишили в основній конкурсній програмі, тож її покажуть глядачам на фестивалі. «Фільм покажуть на PÖFF, тому що ми обрали його не випадково — він у програмі, тому що він художньо і змістовно дуже гострий і дає можливість поговорити про актуальні теми», — сказала директорка PÖFF Тііна Локк. На її думку, якщо фестиваль піддасться постійній забороні певних фільмів, він втратить імунітет до пропаганди. Світова премʼєра «Глухих коханців» відбудеться на PÖFF. За словами Локк, фільм ще ніхто не бачив, але навколо нього вже розгорнули величезну наклепницьку кампанію. «Цей фільм зазнає дуже лютої атаки з боку російських опозиціонерів, білорусів і українців, у яких точки зору, звичайно, дуже різні, і цей фільм також можна дуже по-різному трактувати, у цьому його шарм», — наголосила вона. Фестиваль також розіслав звернення до громадськості, в якому наголосив, що «Глухі коханці» «не є російським фільмом, оскільки його автор Борис Гуц покинув Росію після початку повномасштабної війни й жив як біженець у різних європейських країнах, а зараз живе в Сербії». Мовляв, він неодноразово виступав проти війни, розпочатої Росією та режимом Путіна. Премʼєра фільму «Глухі коханці» відбудеться на PÖFF у неділю, 17 листопада, о 20:30. Стрічка розповідає про кохання української переселенки та росіянина — їх грають російські актори Даніїл Газізуллін та Анастасія Шемякіна. «У Стамбулі зустрічаються дівчина і хлопець. В обох мало грошей на життя в чужому місті, обоє глухі. Вони проводять час разом, роблячи те, що завжди роблять молоді люди — безтурботно розважаються і шукають близькості. Вони закохані. Але все не так райдужно, як здається. Вона з України, він з Росії, а десь у них вдома йде війна», — йдеться в описі фільму на сайті фестивалю. Напередодні Держкіно закликало організаторів кінофестивалю виключити фільм з основної програми фестивалю. «З огляду на агресію Росії проти України та численні страждання українського народу, особливо важливо забезпечити, щоб культурні платформи не ставали інструментами для фільмів, які розмивають кордони розуміння реальності українців», — наголосили в агентстві. Цікаво, що російський фільм на фестивалі показуватимуть у рамках програми Standing with Ukraine. У цій же програмі є й українські стрічки — «Сентиментальна подорож до планети Параджанова», «Мирні люди», «Порцелянова війна», «Редакція», «Ти — Космос» та інші. Слідом за Держкіно зреагувало і МЗС України. «Воєнні злочини не можна виправдати. Чергова спроба гуманізувати Росію як агресора та відбілити її за допомогою культури як інструменту розчаровує», — написали в МЗС.","https://babel.ua/news/112618-film-gluhi-kohanci-ne-priberut-iz-programi-kinofestivalyu-u-tallinni"
"Fox News: Трамп «скоро» призначить представника, який очолить переговори про припинення війни з РФ","2024-11-13 17:36:19","Очікується, що новообраний президент США Дональд Трамп незабаром призначить представника з України, який очолить переговори щодо припинення війни з Росією. Про це повідомляє Fox News Digital з посиланням на джерела. «Ви побачите дуже високопоставленого спеціального посланника, когось із великою довірою, кому дадуть завдання знайти рішення, дійти до мирного врегулювання», — сказало одне з джерел для Fox News Digital. Видання пише, що, імовірно, людина на цій посаді не отримуватиме заробітної плати, як це було з Куртом Волкером, який працював спеціальним представником на українських переговорах у 2017—2019 роках. Wall Street Journal писала, що майбутній президент США республіканець Дональд Трамп наразі не вирішив, як саме він планує завершити війну Росії проти України. Деякі його радники запропонували модель, де США надаватиме українцям зброю в обмін на те, що Україна не вступатиме до НАТО протягом 20 років. За цим планом лінію фронту заморозять, а обидві сторони погодяться на 1 287 кілометрів демілітаризованої зони. Команда Трампа каже, що він ще не визначився з планом, як припинити війну в Україні, хоча його радники вже пропонували різні сценарії. Наразі Трамп не знає, як посадити за стіл переговорів президента України Володимира Зеленського та Путіна. WSJ пише, що в усіх планах радників Трампа йдеться про те, щоб заморозити війну і змусити Україну тимчасово відмовитися від вступу в НАТО. Віцепрезидентом Трамп обрав Джеймса Девіда Венса. Венс послідовно виступає проти допомоги Україні та заявляє, що Києву доведеться поступитися деякими територіями задля припинення вогню. Інші члени нового уряду Трампа теж раніше критикували допомогу Україні та казали про поступки територією.","https://babel.ua/news/112617-fox-news-tramp-skoro-priznachit-ukrajinskogo-mirnogo-poslannika-yakiy-ocholit-peregovori-pro-pripinennya-viyni-z-rf"
"Forbes: Тайвань міг таємно передати Україні зенітно-ракетні батареї HAWK","2024-11-13 17:29:50","Тайвань міг таємно передати Військово-повітряним силам (ВПС) України надлишкові зенітно-ракетні батареї HAWK. Про це розповів колишній чиновник Пентагону Тоні Ху. Його слова підтверджують інформацію від 2023 року про угоду між Тайбеєм і Києвом у галузі протиповітряної оборони, яку начебто уклали за посередництва США. Тайванські ракети MIM-23 HAWK, а також їхні пускові установки та радари доповнили вже надані Україні Штатами та Іспанією, пише Forbes. Загалом Збройні сили України тепер можуть розгорнути до 15 батарей виробництва Raytheon HAWK. Кожна з них має щонайменше шість пускових установок із трьома ракетами та повʼязані з ними радари, констатує видання. На момент повномасштабного вторгнення Росії ВПС України мали близько 50 батарей ЗРК. Це були переважно С-300 та інші моделі часів СРСР. Відтоді чимало старих бойових засобів замінили сучаснішими західними системами, наприклад, американськими Patriots. Попри те, що HAWK понад 60 років, це надійні та високомобільні пускові установки, що ефективно працюють проти дронів, крилатих ракет і пілотованих літальних апаратів, пише Forbes. До того ж HAWK сумісні із сучаснішою системою ППО, що є на озброєнні України — американсько-норвезькою NASAMS. «Що більше різних систем ЗРК експлуатує Україна, то більше різних ракетних запасів і виробничих ліній вона може використати, щоб озброїти ці системи замінними ракетами», — каже військовий оглядач Forbes Девід Акс.","https://babel.ua/news/112615-forbes-tayvan-mig-tayemno-peredati-ukrajini-zenitno-raketni-batareji-hawk"
"США і Південна Корея підтвердили участь військових КНДР у боях на Курщині","2024-11-13 17:10:28","США і Південна Корея підтвердили участь військових КНДР у боях у Курській області Росії. Про це пише південнокорейське агентство Yonhap. Розвідка Південної Кореї уточнила, що протягом останніх двох тижнів північнокорейських солдатів перемістили на Курщині, розгортати їх на полі бою закінчили. Служба збирає додаткові розвідувальні дані, тому інших подробиць не повідомила. Тим часом у США заявили, що більшість з понад 10 тисяч північнокорейських солдатів, відправлених до Росії, перемістили на захід Курської області — вони вже розпочали бойові дії проти України. Держсекретар США Ентоні Блінкен заявив, що солдати з КНДР уже «буквально» беруть участь у боях. Південна Корея пообіцяла вжити необхідних заходів залежно від поглиблення військового співробітництва між Північною Кореєю і Росією. Українська розвідка 24 жовтня повідомила, що перші солдати з КНДР уже прибули на фронт — у Курську область. Військових приблизно 12 тисяч, серед них 500 офіцерів і три генерали. Про те, що північнокорейські війська зазнали перших втрат у боях проти України, ще 6 листопада написала американська газета The New York Times. Північнокорейці билися разом з російською 810 окремою бригадою морської піхоти. Неясно, коли саме стався бій, але він був невеликим і там корейці зазнали перших втрат. За даними джерел видання, Росія зібрала для наступу в Курській області угруповання з 50 тисяч військових — операція може початися найближчими днями. Північнокорейців тренують бити з артилерії, вчать базовій тактиці піхоти і, що особливо важливо, зачистці траншей, кажуть американські посадовці. Це означає, що принаймні частину військових із КНДР використають у лобових атаках на українські позиції.","https://babel.ua/news/112616-ssha-i-pivdenna-koreya-pidtverdili-uchast-viyskovih-kndr-u-boyah-na-kurshchini"
"Підозрюваному в убивстві Фаріон продовжили запобіжний захід","2024-11-13 16:15:04","Галицький суд міста Львова провів чергове судове засідання про продовження запобіжного заходу підозрюваному в убивстві Ірини Фаріон Вʼячеславу Зінченку. Його триматимуть під вартою без права внесення застави до 12 січня. Про це повідомили із зали судового засідання кореспонденти «Суспільного». «Існує ризик, що в разі зміни запобіжного заходу підозрюваний може переховуватися від органів досудового розслідування і суду», — сказав прокурор. Він зазначив, що підозру Зінченку вважають обгрунтованою, адже слідство вже має нові докази. Зокрема, йдеться про висновок портретознавчої експертизи: людина, що зображена на фото з місця події в панамі, окулярах і червоній футболці, яка згідно з показаннями свідків і проведених слідчих експериментів стріляла у Фаріон, — це та сама особа, що зображена на експериментальних взірцях. Це відеозаписи із судових засідань щодо Зінченка. Експерти встановили, що Вʼячеслав Зінченко і людина, зображена на фото, — це одна і та сама особа. Також одорологічна експертиза підтвердила, що запаховий слід з лавки належить Зінченку з ймовірністю 96,6%. Сам підозрюваний Зінченко не визнає своєї провини. А його адвокат Ігор Сулима наголосив, що ризики, які навів прокурор, не мають підстав. Раніше, 19 вересня, суд продовжив строк досудового розслідування у справі про вбивство Ірини Фаріон до 26 січня 2025 року. Це пояснили складністю експертиз і тим, що частину з них виконають у жовтні та листопаді 2024 року. Адвокати Зінченка вважають це затягуванням слідства. 19 липня 2024 року у Львові стріляли в колишню народну депутатку Верховної Ради, мовознавицю Ірину Фаріон. Того ж дня вона померла в лікарні. 25 липня підозрюваного затримали у Дніпрі. Ним виявився 18-річний Вʼячеслав Зінченко. 26 липня його відправили під арешт без права на заставу. Деталі про вбивство Ірини Фаріон «Бабель» розповідав тут.","https://babel.ua/news/112614-pidozryuvanomu-v-ubivstvi-farion-prodovzhili-zapobizhniy-zahid"
"Уряд розширив соціальні гарантії для родин зниклих безвісти військових та людей з інвалідністю","2024-11-13 16:09:07","Сімʼї зниклих безвісти та згодом оголошених померлими військових зможуть отримати одноразову грошову допомогу протягом трьох років з моменту, коли судове рішення набуло чинності. Про це повідомили в Міністерстві оборони України. Раніше трирічний термін подання документів на отримання одноразової грошової допомоги рахувався від дати смерті, зазначеної у свідоцтві. Це призводило до того, що близькі родичі військових, оголошених померлими судом після тривалого періоду відсутності, могли втратити право на допомогу, адже термін спливав ще до моменту ухвалення самого судового рішення. Тепер відлік часу на оформлення допомоги починається з дня набуття законної сили рішенням суду про оголошення військовослужбовця померлим. Це дозволить забезпечити соціальні гарантії для родин загиблих захисників і захисниць. Також уряд запровадив позачергову виплату одноразової допомоги людям з інвалідністю І групи. Як пояснили в Міноборони, це зумовлено тим, що такі люди потребують невідкладного та вартісного лікування, але часто через довге очікування в загальній черзі вони не встигають отримати допомогу за життя.","https://babel.ua/news/112613-uryad-rozshiriv-socialni-garantiji-dlya-rodin-zniklih-bezvisti-viyskovih-ta-lyudey-z-invalidnistyu"
"Словаччина уклала пілотний контракт на імпорт азербайджанського газу замість російського","2024-11-13 15:58:01","Основний покупець газу в Словаччині SPP підписав короткостроковий пілотний контракт на купівлю природного газу в Азербайджані. Пізніше там хочуть розглянути довгострокову угоду, щоб припинити поставки російського газу через Україну. Про це повідомляє Reuters. Угода між РФ та Україною про експорт російського газу в Європу через українську територію закінчується наприкінці 2024 року. Тож Словаччина та інші країни ЄС починають шукати альтернативні джерела, одним з них виявився Азербайджан. Росія казала, що готова продовжувати постачати газ через Україну, проте через війну Україна відмовилася брати участь у переговорах з РФ щодо експорту газу через свої території. Компанія SPP завдяки контактам з різними постачальниками газу має доступ до газу, який покриває до 150% обсягу споживання. Ці запаси можуть збільшуватись. У SPP заявили, що Словаччина також має диверсифіковані транзитні маршрути для поставок у разі зупинки транзиту через трубопровід, що проходить через Україну, зокрема йдеться про трубопровід з Німеччини через Чехію. Компанія каже, що південний транзитний маршрут через трубопровід «Турецький потік» через Чорне море буде важливим: якщо український транзит припиниться, то частина російського чи азербайджанського газу зможе проходити цим трубопроводом. Генеральний директор SPP Войтех Ференц заявив, що зупинення транзиту газу через Україну та пошук альтернатив виявиться на $148,6 мільйона дорожчим ніж зазвичай. «Якщо компанія втратить російські поставки і купуватиме весь необхідний обсяг з іншого джерела та фізично транзитуватиме його до Словаччини, це обійдеться їй щонайменше на €140 мільйонів дорожче», — сказав він.","https://babel.ua/news/112612-slovachchina-uklala-pilotniy-kontakt-na-import-azerbaydzhanskogo-gazu-zamist-rosiyskogo"
"Вчені знайшли на дні океану прозорого слимака, який світиться в темряві","2024-11-13 15:07:04","Біологи Науково-дослідного інституту акваріумів Монтерей-Бей (США) виявили в глибинах Тихого океану плавучого прозорого морського слимака. Він оселився в нетиповій для свого виду місцині — абісальній зоні океану, куди не доходить сонячне світло. Про це йдеться в дослідженні, опублікованому в базі наукових статей Science Direct. Зазвичай подібні безхребетні мешкають у ближчих до поверхні зонах океану. Вони використовують м’язисту ногу, щоб пересуватися по дну. Однак глибоководний плавучий слимак особливий тим, що має специфічний каптур — це допомагає йому плавати у товщі води. Молюск пересувається у воді. Science Direct Вперше голожаберних молюсків, або морських слимаків, помітили у 2000 році біля берегів Каліфорнії. Потім поблизу тихоокеанського узбережжя США виявили ще 156 представників цього виду. Молюски розміром 5—15 сантиметрів мешкали на глибині 1—4 кілометри. Вони мають хвости з відростками, схожими на пальці, що світяться у темряві та відділяються від тіла в разі небезпеки. Глибоководний слимак світиться в темряві. Science Direct Назва слимаків Bathydevius caudactylus на латині буквально означає «глибоководний обманник з пальцями внизу тулуба». Генетичний аналіз свідчить, що вид належить до окремої еволюційної гілки в межах ряду голозябрових молюсків. Це третя гілка, в межах якої в молюсків виникла здатність світитися у темряві. Відкриття нагадує, кажуть науковці, що в глибинах океану можуть жити тварини, про існування яких людство досі не знає.","https://babel.ua/news/112610-vcheni-znayshli-na-dni-okeanu-prozorogo-slimaka-yakiy-svititsya-v-temryavi"
"Журнал People визнав американського актора Джона Кразінські найсексуальнішим чоловіком 2024 року","2024-11-13 15:03:56","Найсексуальнішим чоловіком 2024 року журнал People визнав американського актора Джона Кразінські, найбільш відомого завдяки своїй ролі Джима Гелперта у телесеріалі «Офіс». «Просто моментальна втрата свідомості, насправді. Нуль думок, крім однієї — може мене надурили? Я зазвичай не прокидаюся з думкою: «Чи сьогодні мене визнають найсексуальнішим чоловіком на світі?» І все ж цей день настав. Ви, друзі, дійсно підняли мені планку», — поділився емоціями 45-річний Кразінські у інтервʼю для People. Зараз актор живе в Брукліні зі своєю 41-річною дружиною, акторкою Емілі Блант і їхніми доньками — 10-річною Хейзел і восьмирічною Вайолет. Кразінські каже, що Блант дуже зраділа, почувши, що People визнав його найсексуальнішим чоловіком цього року. Він також згадав, що акторка колись пожартувала, що якщо Кразінські отримає це визнання, то вона обклеїть увесь дім обкладинками People з її чоловіком замість шпалер. Актор сподівається, що дружина дотримає своєї обіцянки. Після успіху серіалу «Офіс» Кразінські зрежисував «Тихе місце», в якому знявся разом із Емілі Блант. Кразінські також зіграв головного героя в детективному серіалі «Джек Раян» від Amazon — аналітика ЦРУ Джека Раяна — знаменитого персонажа, створеного письменником Томом Кленсі. До Кразінські його зіграли, зокрема, Алек Болдвін, Гаррісон Форд і Бен Аффлек.","https://babel.ua/news/112611-zhurnal-people-viznav-amerikanskogo-aktora-dzhona-krazinski-nayseksualnishim-cholovikom-2024-roku"
"Українська лінія оборони повільно сиплеться. Як це відбувається на різних рівнях, чому це відбувається і що робити? — для «Бабеля» пояснюють високопоставлені офіцери ЗСУ","2024-11-13 14:32:13","Росіяни просуваються вперед, тому що місяців дев’ять тому змінили тактику. Щодня по всій лінії фронту вони малими групами на мотоциклах, багі або пішки шукають слабкі місця в нашій обороні. Вони відправляють 3—10 людей на пробний штурм. Якщо вдалося просунутися, росіяни розуміють, що в обороні є діра — і потоком направляють туди вже 30—50 людей. За цей час ми мали б придумати та масштабувати протидію. Бо зазвичай щойно росіяни застрибують у наш окоп [на ділянці, яку тримає проблемний підрозділ], наші хлопці звідти вистрибують і тікають. Не тому, що боягузи. А тому, що вони не мають достатньої підготовки, а головне — не розуміють, чи захистить їх артилерія. Бо якщо ворог підійшов до тебе на 50 метрів, а твоя артилерія мовчить і твої дрони не літають, здається, що ти лишився один, без підтримки. На щастя, так не в кожній бригаді. Міністр оборони Рустем Умєров та головнокомандувач Олександр Сирський на основному командному пункті ОСУВ «Хортиця», яким командує генерал-лейтенант Юрій Содоль, 8 жовтня 2023 року. Facebook Проблеми на рівні бригад з’являються, коли помиляються на рівні Генерального штабу або коли рішення приймають недостатньо швидко. Зараз усі рішення зав’язані на одній людині [головкомі Олександрі Сирському], але одна людина приймати всі рішення не може. Коли він виїжджає на нуль і командує одним оперативно-стратегічним угрупованням військ (ОСУВ) — усе інше «стоїть». Росіяни просуваються, наші бригади чекають наказу, він завжди сильно запізнюється. Коли накази на застосування «Іскандерів» у ЗС РФ віддавали генерали, прийняття рішення тривало близько чотирьох годин. Щойно вони опустили прийняття рішення до рівня полковників, його почали приймати за 15 хвилин. Тому по деяких цілях «Іскандери» стали прилітати дуже швидко. У нас все відбувається довго. Потрібне делегування повноважень, щоб офіцери реально командували, а не просто передавали накази згори. Якщо все правильно зробити, у нас є всі шанси [зупинити наступ]. Люди не хочуть воювати не тому, що вони боягузи, а тому що вони отримують спотворену інформацію. Ті, хто потрапляє на фронт, розповідають, що немає боєприпасів, погане управління, [командує] поганий комбат чи комбриг, нас ніхто не прикриває — звісно, ніхто не хоче туди йти. Не мотивує йти на фронт і ситуація, коли повістки видають як покарання. Це серйозна помилка. Чому в деяких бригадах немає проблем з людьми й туди стоїть черга? Бо до них є довіра: вони навчать, вони берегтимуть людей і робитимуть все з розумом. Людина, яка йде на війну, певною мірою допускає можливість того, що вона помре. Але люди не готові помирати тупо, коли тебе кудись кинули й ти не розумієш, яку місію ти виконуєш. І не варто розділяти людей на боягузів і не боягузів. Проблема полягає в тому, що ОСУВ та ОТУ не виконують своїх обов’язків, а перекладають їх на інших. Командування ОТУ має налагодити взаємодію між бригадами, що входять до цього ОТУ, підготувати міста та населені пункти до оборони, планувати операції. Начальник штабу ОТУ ― це мозок. На жаль, зараз на фронті це не так. На одному з напрямків оборону міста скинули на командира бригади, який мав би опікуватися захистом позицій, щоб ворог до того міста не дійшов. Командування ОТУ відсторонилось від цього завдання. На тому ж напрямку немає взаємодії між сусідніми бригадами або вона на вкрай низькому рівні, і це заважає командирам підтримувати один одного і тримати єдину лінію фронту. Командир бригади «Хартія» полковник Ігор Оболенський (у центрі ліворуч) у командному центрі в Харкові під час оборони Харківської області, 15 травня 2024 року. Getty Images / «Бабель» На цьому напрямку фронт тримається на ініціативі командирів конкретних підрозділів. Часто буває так, що один підрозділ тримає лінію фронту, але сусіди ліворуч чи праворуч провалюються по флангах, тож і сильному підрозділу доводиться відходити з позицій, щоб його не оточили. Буває, що начальник штабу ОТУ не має достатньо компетенції та відповідного досвіду, тому що до того служив у штабі батальйону, а не бригади. До того ж війську не вистачає резервів. Курська операція зараз відволікає сили, які б стали у нагоді на Донецькому напрямку. Курською операцією наші сили показали, на що здатні, але зараз треба все замінувати й відійти, щоб вивільнити резерви й перекинути їх на Покровський напрямок, а також на Запорізький, де росіяни з дня на день готуються розпочати наступ. Головком Олександр Сирський в одному зі штабів на Курському напрямку, 11 листопада 2024 року. Facebook Найслабша ланка в системі командування ЗСУ — це Генеральний штаб. Останніми роками він не виконує своїх функцій. Провали у військовому і державному управлінні почались ще з попереднього головкома [Валерія Залужного]. Новий головнокомандувач [Олександр Сирський] теж не зміг виправити [ситуацію]. Генеральний штаб — це мізки, мудрість і талант у прийнятті рішень. Його завдання — планувати стратегічні операції, формувати кампанії, розробляти стратегію, готувати резерви, формулювати меседжі для суспільства. Начальником Генштабу має бути стратег, який враховує всі аспекти: і військові, і політичні. Він має думати, що можна зробити, щоб Росії стало складно воювати, щоб похитнувся її режим. Я поки що не бачу в нас такого стратега. Наразі Генеральний штаб функціонує не на стратегічному рівні, а на рівні оперативного командування — він затикає дірки. Головком Олександр Сирський намагався це переломити, призначив аудит Генерального штабу і Головкомату. Але висновків з його результатів не зробив і відповідних рішень не прийняв. Система комплектування і підготовки війська залишилась та сама, що була при Валерії Залужному, — і це найгрубіша помилка. Сирський має бути завжди поруч із президентом, при Ставці верховного головнокомандувача. Начальник Генштабу теж має працювати в Києві, а не керувати якоюсь конкретною операцією на якомусь конкретному напрямку. Міністр оборони США Ллойд Остін зустрічається з вищим керівництвом Міністерства оборони та ЗСУ. Праворуч сидять міністр Рустем Умєров, головнокомандувач Олександр Сирський, начальник Генштабу Анатолій Баргилевич, командувач Сухопутних військ Олександр Павлюк, т. в. о. командувача Повітряних сил Анатолій Кривоножко, т. в. о.  командувача Військово-морських сил Олексій Тарасов, Київ, 21 жовтня 2024 року. Facebook Відсутність єдиної, структурованої та ієрархічної структури Сил оборони ― ще одна причина наших невдач. На початку великої війни ЗСУ воювали малими тактичними угрупованнями. По суті ми затикали дірки. Угруповання не мали чіткої штатної та ієрархічної структури, складалися з різних підрозділів, які забирали у різних бригад, — це була солянка. Тому між підрозділами не було чіткої взаємодії. Спочатку це працювало. Відколи війна змінилася, це лише створює бардак. Командиру бригади зараз придається до 20 різних підрозділів. Йому не вистачає компетентності ними керувати, бо його рівень — командування бригадою. Потрібна корпусна структура із чіткою ієрархією. Провал у побудові фортифікацій зазвичай стається, коли не скоординувались військове керівництво і військова адміністрація. Кілька місяців тому були випадки, коли щойно побудовані фортифікації взяв противник, а наші військові туди навіть не заходили. Причина в тому, що Генштаб не спланував, як підрозділи будуть відходити і які рубежі будуть вигідні для оборони. Виявилось, що фортифікації побудували не там, де потрібно. На передньому краї піхотинець копає окоп для себе. Позиції для артилерії, командних пунктів, резервів облаштовують Інженерні війська. Рубежі оборони в глибині фронту — оперативний та другий рубіж оборони — будують військові адміністрації. Вони мають узгоджувати їх із Генштабом. Росіяни роблять роботу над помилками на всіх рівнях, а Сили оборони зазвичай ні. Російська нова тактика виглядає так: вони дрібними групами просочуються, точково беруть наші слабкі позиції, накопичуються там і ускладнюють оборону сусідніх позицій, примушують їх залишити — це дуже стара, але дієва тактика часів Другої світової війни. На оперативному рівні росіяни швидко створюють нові угруповання і можуть їх зосередити для наступу. На стратегічному рівні вони вирішили вести війну на виснаження. Сухопутні війська. Командувач — Олександр Павлюк. Повітряні сили. Т. в. о командувача — Анатолій Кривоножко. Військово-морські сили. Командувач — Олексій Неїжпапа. Десантно-штурмові війська. Командувач — Ігор Скибюк. Сили територіальної оборони. Командувач — Ігор Плахута. Сили безпілотних систем. Командувач — Вадим Сухаревський. Сили Спеціальних операцій. Командувач — Олександр Трепак Командування видів військ виконує невластиві їм функції. Наприклад, Командування Сухопутних військ перетворилося на Збройні сили у Збройних силах. Командувач Сухопутних військ зараз командує військовими діями, відповідає за частини зв’язку, оперативне забезпечення — це неправильно. Він має відповідати за розвиток свого виду військ та його підготовку. Наприклад, якщо росіяни почали скидати КАБи — саме він має думати, як цьому протидіяти. Він має адаптувати свої війська під умови сьогодення, під них змінювати підготовку і тактику, має «генерувати війська». Контрнаступ 2023 року був помилкою. Якщо було відомо, що противник знає про наші плани, готує глибоко ешелоновану оборону і це призведе до багатьох жертв, цього не можна було допускати. Ми втратили той ресурс, який дали нам партнери. І ми не налагодили систему підготовки військових для поповнення втрат. Facebook У 2022 році стихійна оборона стримала перший етап російської агресії. Але російська армія оговталась, переформатувалась і при цьому не порушила своєї системи управління, а саме не проводила змін в органах військового управління. Ми, починаючи з 2019 року, порушували систему управління щонайменше тричі, змінюючи вищий керівний склад. Змінилося кілька десятків генералів, за ними потягнулася зміна втричі більшої кількості полковників. Зараз «у розпорядженні» перебувають сотні кваліфікованих кадрів. Ще одна проблема ― відсутність потрібних обсягів поставок озброєння. У нас немає свого виробництва відповідного озброєння, відсутній ресурс для забезпечення як Сил оборони України, так і взагалі України як держави, що воює. Потрібна мобілізація зусиль всієї країни. У нас до мільйона військових у запасі. Потрібен справедливий підхід до мобілізації на військову службу, має бути адекватна підготовка людей, щоб вони розуміли, що таке бойові дії, й отримували необхідні навички. Уся країна повинна працювати на мобілізацію, а не лише ТЦК. Курська операція зіграла свою позитивну роль. Курські території варто тримати, вони можуть бути козирем на переговорах. Якщо вивести звідти війська, це не вирішить проблему на Донбасі. І найголовніше — угруповання, яке росіяни там створили, аби звільнити Курську область, настільки потужне, що якщо Сили оборони відійдуть, вони зайдуть в Сумську область на таку ж саму глибину, як ми зайшли в Курську, а то і більше, і тоді бойові дії будуть проходити на нашій території, а не на території ворога.","https://babel.ua/texts/112593-ukrajinska-liniya-oboroni-povilno-sipletsya-yak-ce-vidbuvayetsya-na-riznih-rivnyah-chomu-ce-vidbuvayetsya-i-shcho-robiti-dlya-babelya-poyasnyuyut-visokopostavleni-oficeri-zsu"
"Суд ЄС не дозволив Україні зареєструвати торгову марку «Російський військовий корабель, іди нах*й»","2024-11-13 13:40:07","Суд загальної юрисдикції ЄС не дозволив Україні зареєструвати ТМ «Російський військовий корабель, іди нах*й» (російською та англійською мовами) як торгову марку на території Євросоюзу. Про це повідомила пресслужба суду. Торгову марку ще у 2022 році спробувала зареєструвати Державна прикордонна служба України для широкого спектра товарів та послуг (друкована продукція, парасолі, одяг, брелоки тощо). Європейське відомство з інтелектуальної власності (EUIPO) 1 грудня 2023 року відмовило в реєстрації, і Європейський суд підтримав це рішення. Він пояснив, що фраза стала широковідомим політичним гаслом і символом боротьби України проти російської агресії. Її використовують переважно в політичному, а не комерційному контексті. Суд зазначив, що знак не може виконувати основну функцію торгової марки, якщо споживачі бачать у ньому лише політичне послання, а не вказівку на походження товарів чи послуг.","https://pekeltse.babel.ua/112609-sud-yes-ne-dozvoliv-ukrajini-zareyestruvati-torgovu-marku-rosiyskiy-viyskoviy-korabel-idi-nah-y"
"Спецпрокурор, який вів дві справи проти Трампа, хоче піти у відставку до його інавгурації","2024-11-13 13:38:35","Спецпрокурор США Джек Сміт, який вів дві справи проти новообраного президента США Дональда Трампа щодо неправомірного зберігання секретних документів та втручання у вибори, планує піти з посади до інавгурації республіканця у січні 2025 року. Про це повідомляє The New York Times з посиланням на джерела, обізнані у цьому питанні. Йдеться про те, що Джек Сміт планує завершити свою роботу та піти у відставку разом з іншими членами своєї команди. Джерела NYT кажуть, що так він хоче випередити обіцянку новообраного президента звільнити його протягом «двох секунд» після інавгурації. Для того щоб піти з посади, Джек Сміт має підготувати повний звіт, де пояснюватиметься, чому висували ті чи інші звинувачення, і чому не висунули тих, які розглядали. Наразі невідомо, чи він встигне оприлюднити її до кінця каденції Байдена, чи залишить його адміністрації Трампа, який може і не оприлюднити звіт. Але навряд чи звіт міститиме багато нових чи викривальних фактів, пише NYT. Більшість перевірки для звіту вже провели, тому чиновники очікують, що його публікація займе не так багато часу. Водночас однією з потенційних труднощей може стати перевірка розвідувальних служб США на наявність будь-якої секретної інформації. Розвідувальним службам знадобляться тижні, щоб перевірити звіт — це може бути тривалий процес. Проти Трампа порушено чотири справи — про змову з метою скасування результатів виборів і роль Трампа у штурмі Капітолія, про зберігання Трампом секретних документів, про його ймовірну спробу змінити результати президентських виборів у штаті Джорджія, а також про виплату порноакторці Стормі Деніелс $130 тисяч, щоб вона мовчала про секс із ним. 30 травня 2024-го суд присяжних у Нью-Йорку визнав Трампа винним за всіма 34 пунктами обвинувачення у справі про фінансові махінації під час виплат порноакторці Стормі Деніелс. Вирок Трампу мали оголосити вже 18 вересня цього року. Однак його адвокати звернулися з проханням перенести дату, стверджуючи, що винесення вироку у вересні могло вплинути на його передвиборчу кампанію. За їхніми словами, покарання колишнього президента в розпал його кампанії з повернення до Білого дому було б рівнозначним втручанню у вибори. Суддя Верховного суду штату Нью-Йорк Хуан Мерчан погодився з цим і пояснив, що суд є неупередженим й аполітичним. 12 листопада суддя штату Нью-Йорк призупинив на тиждень розгляд справи новообраного президента США про виплату за мовчання порнозірці. До цього часу прокурори повинні надати судді нову інформацію про те, чи переобрання Дональда Трампа на новий термін президента США вплине на винесення вироку. Вирок новообраному президенту США попередньо мають винести 26 листопада. Але Reuters пише, що дату винесення вироку, за прогнозами юристів, перенесуть. Верховний суд 1 липня відхилив рішення Федерального апеляційного суду, який раніше постановив, що Трамп не має права на президентську недоторканність у справі про його причетність до штурму 6 січня. Президенти США справді мають імунітет для своїх офіційних дій, але це не поширюється на їхні особисті дії. Судам тепер доведеться визначати, які дії Трампа були офіційними, а які ні.","https://babel.ua/news/112608-specprokuror-yakiy-viv-dvi-spravi-proti-trampa-hoche-piti-u-vidstavku-do-yogo-inavguraciji"
"Мережа американських магазинів відкликала понад 36 тонн вершкового масла, оскільки на упаковці не було позначки «містить молоко»","2024-11-13 12:52:31","Одна з найбільших у світі мереж продуктових магазинів Costco минулого місяця відкликала зі своїх полиць понад 36 тонн вершкового масла, оскільки на упаковках не було обов’язкової позначки для алергіків, що воно містить молоко. Про це повідомляє Quartz. Управління з контролю за якістю харчових продуктів і медикаментів США (FDA) 7 листопада віднесло інцидент до класу II, що означає «ситуацію, в якій використання або вплив небезпечного продукту може спричинити тимчасові або виліковні негативні наслідки для здоров’я», але «ймовірність серйозних несприятливих наслідків для здоров’я дуже мала». Загалом Costco довелося відкликати 1,3 тисячі ящиків (близько 21 228 кг) несолоного солодковершкового масла Kirkland Signature і 900 ящиків (близько 14,7 тис. кг фірмового солоного солодковершкового масла Kirkland). Ці продукти розповсюдили по всьому штату Техас, упаковки містили позначку «Краще вжити до 22 лютого 2025 року — 29 березня 2025 року». Закон про маркування харчових алергенів і захист прав споживачів від 2004 року вимагає, щоб продукти, вироблені з будь-яким із восьми основних харчових алергенів, мали відповідну етикетку відразу після списку інгредієнтів продукту. Основними харчовими алергенами є молоко, яйця, риба, ракоподібні, горіхи, арахіс, пшениця та соєві боби. За даними FDA, на ці алергени припадає близько 90% харчових алергій. Це відкликання масла відбувається на тлі іншого відкликання Costco готових наборів їжі — через потенційне зараження бактеріями роду Listeria.","https://pekeltse.babel.ua/112607-merezha-amerikanskih-magaziniv-vidklikala-ponad-36-tonn-vershkovogo-masla-oskilki-na-upakovci-ne-bulo-poznachki-mistit-moloko"
"Джерела «Бабеля»: В Севастополі СБУ підірвала керівника штабу ракетних кораблів Чорноморського флоту РФ Транковського","2024-11-13 12:22:43","Служба безпеки України ліквідувала в окупованому Севастополі керівника штабу 41 бригади ракетних кораблів та катерів Чорноморського флоту РФ Валерія Транковського. Про це повідомили «Бабелю» джерела в СБУ. Вранці 13 листопада низка російських телеграм-каналів написала про підрив автомобіля у Севастополі. Наші джерела повідомили, що цей вибух був спецоперацією СБУ. Внаслідок вибуху російському капітану відірвало ноги, він помер від втрати крові. Транковський — воєнний злочинець, який віддавав накази на пуски крилатих ракет з акваторії Чорного моря по цивільних обʼєктах в Україні. Зокрема, він обстріляв Вінницю «Калібрами» в липні 2022 року, тоді загинуло 29 мирних жителів. Також він неодноразово обстрілював Одесу та інші мирні міста, через що загинуло багато цивільних. «Він був абсолютно законною ціллю з точки зору законів та звичаїв ведення війни», — каже співрозмовник «Бабеля». Російські медіа пишуть, що за Транковським стежили близько тижня, а саморобний вибуховий пристрій активували дистанційно. «Символічно, що російський воєнний злочинець, на руках якого кров десятків мирних українців, закінчив своє безславне життя на вулиці Тараса Шевченка в Севастополі. Розплата за злодіяння — це лише питання часу. Жоден окупант та вбивця не може почуватися в безпеці, де б він не був», — додає співрозмовник.","https://babel.ua/news/112606-dzherela-babelya-v-sevastopoli-sbu-pidirvala-kerivnika-shtabu-raketnih-korabliv-chornomorskogo-flotu-rf-trankovskogo"
"Південнокорейський президент Юн Сок Йоль грає в гольф, щоб підготуватися до майбутніх зустрічей із Трампом","2024-11-13 11:58:32","Президент Південної Кореї Юн Сок Йоль нещодавно почав грати в гольф, вперше за вісім років, у рамках підготовки до майбутніх зустрічей з новообраним президентом США Дональдом Трампом. Про це заявили в офісі президента, передає Reuters. Юн Сок Йоль відвідав поле для гольфу в суботу, щоб пограти в цей вид спорту, в який він востаннє грав у 2016 році. Аналітики кажуть, що президент Південної Кореї може спробувати знайти спосіб скористатися особистою дружбою з Трампом для просування інтересів Сеулу на тлі зовнішньополітичних планів республіканця «Америка понад усе» та його непередбачуваності в керівництві державою. Південнокорейські компанії значною мірою покладаються на торгівлю зі США, і під час першого терміну Трампа країни мали конфлікт через розподіл витрат на утримання приблизно 28 500 американських військовослужбовців, розміщених у Південній Кореї. Офіційні особи в Сеулі працюють над підготовкою до значних економічних змін, особливе занепокоєння викликає пропозиція Трампа щодо запровадження тарифів у торгівлі.","https://babel.ua/news/112605-pivdennokoreyskiy-prezident-yun-graye-v-golf-shchob-pidgotuvatisya-do-maybutnih-zustrichey-z-trampom"
"Україна отримала грант від США на загальну суму $1,35 мільярда","2024-11-13 11:44:04","Україна отримала грант від США на загальну суму $1,35 мільярда. Про це повідомляє Міністерство фінансів України. Ці гроші використають, щоб відшкодувати пріоритетні соціальні та гуманітарні видатки держбюджету, зокрема йдеться про заробітні плати педагогам. З лютого 2022 року Україна від США отримала прямої бюджетної допомоги на $28,2 мільярда. Це найбільша фінансова допомога Україні з-поміж усіх країн світу. У поточному році бюджетна підтримка від США передбачена у розмірі $7,8 мільярда, із яких уже залучили $5,2 мільярда. Уряд США спрямував фінансування через Агентство США з міжнародного розвитку (USAID) та у координації з Міністерством фінансів США, Державним департаментом США. Ці кошти переказали до держбюджету України через проєкт Світового банку «Підтримка державних видатків для забезпечення стійкого державного управління в Україні» (PEACE in Ukraine). Як Україна використовує фінансову підтримку США, контролюють проєкти USAID SOERA та KPMG, а аудиторська компанія PriceWaterhouseCoopers Ukraine перевіряє допустимі державні витрати, які Україна робить у рамках проєкту PEACE in Ukraine. «Надійне партнерство зі США допомагає Уряду України зберігати фінансову стабільність та підтримувати громадян через надання основних державних послуг, таких як освіта та рятувальні служби», — зазначив міністр фінансів України Сергій Марченко.","https://babel.ua/news/112604-ukrajina-otrimala-grant-vid-ssha-na-zagalnu-sumu-1-35-milyarda"
"ЦРУ може очолити ексдиректор Нацрозвідки США Джон Реткліфф","2024-11-13 11:02:09","Обраний президент США Дональд Трамп оголосив, що обрав свого давнього соратника та ексдиректора Нацрозвідки США Джона Реткліффа на посаду директора ЦРУ. Про це Трамп повідомив у соцмережі TruthSocial. Сам Трамп описав Реткліффа як «борця за правду та чесність перед американською громадськістю» й згадав про «фальшиву російську змову, яка була операцією кампанії Клінтон». Мова про ситуацію, коли у 2020 році, перебуваючи на посаді голови розвідки, Реткліфф публічно оприлюднив неперевірену інформацію про вплив Росії на президентські вибори 2016 року. Тоді посадовець розсекретив резюме оцінки російської розвідки щодо суперниці Трампа на виборах у 2016 році Гіларі Клінтон. Там стверджували, що Клінтон схвалила план кампанії, щоб «розпалити скандал» проти Трампа, повʼязавши його з Росією і зламом серверів Національного комітету Демократичної партії. Оприлюднивши документи за кілька тижнів до виборів 2020 року, Реткліфф визнав, що розвідка не визначила, чи були російські звіти точними або, можливо, навіть сфабрикованими. Представники розвідки виступали проти оприлюднення неперевірених російських документів саме на цих підставах. Демократи звинуватили Реткліффа у прагненні політизувати розвідувальні служби з метою вплинути на президентські вибори. Наразі він є співголовою Центру американської безпеки в Інституті політики «Америка понад усе», аналітичного центру, повʼязаного з Трампом. Трамп поступово збирає свою команду в Білому домі. 11 листопада він повідомив, що обрав представницю Республіканської партії Еліз Стефанік на посаду посла США в ООН. 12 листопада Трамп офіційно призначив представника від Республіканської партії Майка Волтца своїм радником з національної безпеки. Засновник Tesla і Space X Ілон Маск і мільйонер Вівек Рамасвамі, який висувався в кандидати в президенти на праймеріз республіканців, очолять новий департамент ефективності уряду США (DOGE). На посаду голови Пентагону Трамп пропонує Піта Хегсета — ведучого Fox News та ветерана армії США, який служив в Іраку та Афганістані. А головою Міністерства внутрішньої безпеки республіканець планує призначити губернаторку Південної Дакоти Крісті Ноем.","https://babel.ua/news/112603-cru-mozhe-ocholiti-eksdirektor-nacrozvidki-ssha-dzhon-retkliff"
"Лауреаткою Букерівської премії 2024 стала англійська письменниця Саманта Гарві","2024-11-13 10:47:01","Англійська письменниця Саманта Гарві отримала Букерівську премію 2024 за свій роман Orbital («Орбіталь»), йдеться на офіційному сайті премії. Журі під головуванням художника та письменника Едмунда де Ваала одностайно обрало роман переможцем. Гарві отримує £50 тисяч і приз, який їй вручив минулорічний лауреат Букерівської премії Пол Лінч. У своєму романі Гарві описує один день із життя шести астронавтів на борту Міжнародної космічної станції, які споглядають 16 світанків і стільки ж заходів сонця. Вони там, щоб виконувати життєво важливу роботу, однак поступово починають замислюватися: яке життя без Землі і що таке Земля без людини? За словами рецензентів, книга «запрошує читача спостерігати за пишністю Землі, водночас розмірковуючи про індивідуальну та колективну цінність кожного людського життя». Голова журі Едмунд де Ваал назвав «Орбіталь» «книгою про поранений світ», додаючи, що «одностайність журі щодо «Орбіталь» визнає її красу та амбіції». Зі 136 сторінками роман став другою найкоротшою книгою, яка коли-небудь отримувала Букерівську премію. Він на чотири сторінки довший за «Офшор» Пенелопи Фіцджеральд, яка перемогла у 1979 році. Рецензенти назвали книгу Гарві «компактною, водночас прекрасно наповненою». Крім того, «Орбіталь» була найбільш продаваною книгою у короткому списку у Великій Британії. За кількістю проданих примірників роман обігнав попередніх трьох лауреатів Букерівської премії разом узятих. До того ж, його авторка Гарві стала першою з 2019 року жінкою, яка отримала премію.","https://babel.ua/news/112602-laureatkoyu-bukerivskoji-premiji-2024-stala-angliyska-pismennicya-samanta-garvi"
"Уночі ППО збила 37 російських дронів","2024-11-13 10:22:46","Уночі українська протиповітряна оборона збила дві російські крилаті ракети Х-101, дві балістичні «Іскандер-М»/KN-23 та 37 дронів. Ще 47 безпілотників зникли з радарів у різних регіонах України, два полетіли у Білорусь та Росію. Про це повідомили Повітряні сили ЗСУ. Повітряний напад відбивали у Київській, Полтавській, Житомирській, Сумській, Черкаській, Запорізькій, Чернігівській та Кіровоградській областях. Загалом з 15:00 12 листопада Росія атакувала Україну ракетами різних типів, керованими авіабомбами та ударними безпілотниками. Українські оборонці зафіксували в небі 96 цілей (без урахування керованих авіабомб), а саме: Уранці 13 листопада російські війська вперше за 73 дні завдали по Києву комбінованого ракетно-дронового удару. Місцева влада повідомила про постраждалого через падіння уламків дрона в області 48-річного чоловіка. У ДСНС уточнили, що це сталося в Броварському районі, там також зруйнований склад і зайнялася пожежа.","https://babel.ua/news/112601-unochi-ppo-zbila-37-rosiyskih-droni"
"Київ атакували одночасно ракетами і дронами вперше за 73 дні. В області є поранений","2024-11-13 09:26:08","Російські війська вранці 13 листопада завдали комбінованого ракетно-дронового удару по Києву. Це вперше за останні 73 дні. Про це повідомляє Київська міська військова адміністрація. Попередньо, столицю атакували крилатими ракетами, балістичними ракетами KN-23/KN-24/«Іскандер-М», безпілотниками Shahed, «Гербера» та імітаційними дронами. Повітряну тривогу в столиці оголосили о пів на сьому ранку через загрозу БпЛА зі східного напрямку. В цей час крилаті ракети вже прямували до Київщини. Коли ракети вже заходили на Київ, РФ одночасно завдала балістичного удару по столиці. Завершилася атака знову безпілотниками. Повітряний удар по Києву тривав понад дві години. Сили ППО знищили кілька крилатих, кілька балістичних ракет та до десятка дронів ворога (точну кількість назвуть згодом у Повітряних силах). Станом на цю хвилину інформації щодо руйнувань чи потерпілих у Києві не надходило. В ОВА кажуть про постраждалого через падіння уламків дрона в області 48-річного чоловіка. У ДСНС уточнюють, що це сталось у Броварському районі, там також зруйнований склад і зайнялася пожежа. Відбій у столиці пролунав о 08:53, але вже о 09:10 оголосили нову тривогу. Повітряні сили пишуть про групу дронів на межі Київської, Черкаської та Полтавської областей й загрозу балістики з північного сходу.","https://babel.ua/news/112600-kijiv-atakuvali-odnochasno-raketami-i-dronami-vpershe-za-73-dni-v-oblasti-ye-poraneniy"
"Генштаб: Росія втратила ще 1 770 військових і 24 танки","2024-11-13 08:40:18","Упродовж минулої доби, 12 листопада, Росія втратила ще 1 770 військовослужбовців убитими й пораненими, а також десятки одиниць військової техніки. Про це повідомив Генеральний штаб Збройних сил України. Сили оборони України знищили 24 танки, 49 бойових броньованих машин, 56 артилерійських систем, 61 дрон оперативно-тактичного рівня, 96 одиниць автомобільної та три спеціальної техніки. Загалом від початку повномасштабного вторгнення в лютому 2022 року Росія втратила понад 714 тисяч військових убитими й пораненими. Україна і Росія майже не дають інформації про свої втрати у війні. Москва офіційно востаннє називала кількість убитих у вересні 2022 року — тоді заявляли про 5 937 загиблих. Київ тривалий час цього не робив, заявляючи, що дані розкриють після війни. 25 лютого 2024 року президент України Володимир Зеленський вперше від початку повномасштабного вторгнення озвучив число загиблих українських військових — 31 тисяча. Кількості поранених і зниклих безвісти він не назвав.","https://babel.ua/news/112599-genshtab-rosiya-vtratila-shche-1-770-viyskovih-i-24-tanki"
"Трамп призначив Маска очільником нового департаменту ефективності уряду, а пост глави Пентагону запропонував ведучому Fox News","2024-11-13 08:07:11","Засновник Tesla і Space X Ілон Маск і мільйонер Вівек Рамасвамі, який висувався в кандидати в президенти на праймеріз республіканців, очолять новий департамент ефективності уряду США (DOGE). Про це оголосив обраний президент США Дональд Трамп у своїй соцмережі. «Разом ці два чудових американці прокладуть моїй адміністрації шлях до демонтажу урядової бюрократії, скорочення надлишкових нормативних актів, марнотратних витрат і реструктуризації федеральних агентств», — йдеться в заяві Трампа. За його словами, новий департамент надаватиме рекомендації ззовні уряду і співпрацюватиме з Білим домом, а також з управлінням з бюджету для проведення «великомасштабної структурної реформи» і створення підприємницького підходу до уряду, «небаченого раніше». Вівек Рамасвамі Рамасвамі відомий антиукраїнськими поглядами. Під час передвиборчої кампанії він казав, що планує відвідати Москву як президент у 2025 році й обговорити припинення війни. Республіканець заявив, що «прийме» контроль РФ над окупованими територіями України, обіцяв завадити вступу України до НАТО і скасувати санкції. Рамасвамі також розповідав, що не вважає Україну демократичною країною, і назвав президента Зеленського нацистом. Пізніше його штаб намагався це спростувати. Також Трамп висунув кандидатуру ведучого Fox News Піта Хегсета на пост глави Пентагону. Хегсет — ветеран армії США, офіцер Національної гвардії, служив в Іраку та Афганістані. Має ступінь бакалавра в Принстоні та ступінь магістра в Гарварді. «Піт жорсткий, розумний і щиро вірить у тезу «Америка понад усе». З Пітом на чолі вороги Америки будуть попереджені — наша армія знову буде великою і Америка ніколи не відступить», — зазначив Трамп. Піт Хегсет Як пише Reuters, Хегсет різко критикував європейських союзників Америки, називаючи їх «застарілими, неозброєними» і «безсилими». «Чому Америка, європейський «номер екстреного звʼязку» протягом останнього століття, повинна слухати самовпевнені й безсилі нації, які просять нас дотримуватися застарілих і односторонніх оборонних домовленостей, яких вони самі більше не дотримуються?» — пише Хегсет у своїй книзі. У своїх виступах у подкастах і на телебаченні він сказав, що Китай будує армію, «спеціальну для перемоги над Сполученими Штатами Америки». Під час того ж виступу Хегсет сказав, що вторгнення Росії в Україну у 2022 році виглядало як «путінська поверніть-мені-моє-лайно війна». Крім того, новообраний президент США офіційно оголосив, що хоче призначити головою Міністерства внутрішньої безпеки губернаторку Південної Дакоти Крісті Ноем. Крісті Ноем Трамп назвав її «дуже сильною в питаннях безпеки кордонів», зазначивши, що вона відправила війська Національної гвардії на кордон Техасу і Мексики як губернаторка. Ноем під час свого перебування на посаді зробила імміграцію ключовим пунктом свого порядку денного і різко критикувала політику адміністрації Джо Байдена щодо цього. «Вона тісно співпрацюватиме з «прикордонним царем» Томом Хоманом для забезпечення безпеки кордонів і гарантуватиме, що наша американська батьківщина буде захищена від наших супротивників», — пише Трамп.","https://babel.ua/news/112598-tramp-priznachiv-maska-ochilnikom-novogo-departamentu-efektivnosti-uryadu-a-post-glavi-pentagonu-zaproponuvav-veduchomu-fox-news"
"Пентагон: США передали Україні 83% обіцяних боєприпасів та 67% обіцяних засобів ППО","2024-11-13 07:23:47","З моменту ухвалення Конгресом додаткового фінансування для України у квітні цього року США вилучили зі складів Міноборони озброєння на суму майже $3,7 мільярда, щоб передати його в Україну. Про це заявив на брифінгу речник Пентагону Пет Райдер. Зокрема, в Україну вже доставили 83% критично важливих боєприпасів: артилерійські снаряди калібру 155 міліметрів, ракети GMLRS для систем HIMARS, ракети для Patriot та NASAMS, реактивні снаряди та інше. Також Штати доставили 67% інших критично важливих засобів протиповітряної оборони, наприклад ракети до Stinger і HAWK, та 60% вогневих засобів, в тому числі бомби малого діаметра і боєприпаси калібру 105 міліметрів. Райдер каже, що з квітня США доставили до України тисячі артилерійських снарядів, тисячі броньованих транспортних засобів, тисячі ракет до HIMARS та протитанкової зброї, десятки артилерійських систем, сотні ракет до ППО, одну батарею Patriot та десятки інших систем. «Разом із нашими союзниками та партнерами ми майже завершили постачання стратегічних систем протиповітряної оборони, які ми зобов’язалися забезпечити на саміті НАТО», — додав він. Речник Пентагону уточнив, що станом на 12 листопада США мають можливість надати Україні озброєнь та спорядження ще на понад $9 мільярдів. Зокрема, $7,1 мільярда доступні за програмою PDA, а ще $2,2 мільярда — за програмою USAI, яка передбачає замовлення озброєння у виробників.","https://babel.ua/news/112597-pentagon-ssha-peredali-ukrajini-83-obicyanih-boyepripasiv-ta-67-obicyanih-zasobiv-ppo"
"Джек Тейшейра отримав 15 років вʼязниці за витік секретних даних Пентагону","2024-11-13 00:24:12","Військовослужбовець Національної гвардії США Джек Тейшейра, що розсекретив розвіддані Пентагону і злив їх на Discord, отримав 15 років вʼязниці. Про це пише Reuters. У березні 2024 року 22-річний Тейшейра визнав провину за шістьма пунктами. Його звинуватили в умисному зберіганні та передачі секретної інформації про національну оборону США. Для цього він використав свій надсекретний допуск до секретних державних компʼютерних мереж на базі Військово-повітряних сил у Кейп-Коді — тоді він служив у підрозділі, що надавав розвідувальну підтримку військовим. На форумі Discord на сервері Thug Shaker Central зʼявляються документи американських спецслужб про війну Росії в Україні та про події в інших частинах світу. WowMao, користувач Discord, публікує понад 30 документів на іншому сервері в Discord, частина з них має гриф Top Secret. На Discord-сервері Minecraft Earth Map публікують 10 документів. Вони зʼявляються як аргумент під час сварки двох користувачів про війну в Україні та про карти Minecraft. На форумі 4chan публікують документи з того ж витоку, що на Discord. Це робить користувач CXWfLHRB. У проросійському телеграм-каналі Donbass Devushka зʼявляються перші документи. Один з них збігається зі зливом на 4chan — це карта зі статистикою втрат української та російської армій. Цифри відфотошоплені: російські втрати занижені, а українські завищені. Видання The New York Times пише, що в мережі опублікували засекречені військові документи, а в Пентагоні почали власне розслідування витоку. Військові аналітики заявляють, що деякі документи, схоже, відредаговані, але певні дані виглядають автентично: наприклад, графіки поставок зброї Україні, чисельність військ та батальйонів. «Ми знаємо про публікації в соціальних мережах, і департамент вивчає це питання», — каже заступниця прессекретаря Пентагону Сабріна Сінгх. Представник Головного управління розвідки Міністерства оборони Андрій Юсов в ефірі телемарафону говорить, що Україна чекає на результати розслідування Пентагону, і застерігає, що це може бути частиною російської пропаганди. The New York Times пише: злив свідчить про те, що американська розвідка шпигує за вищим військовим і політичним керівництвом України. Це роблять, щоб краще розуміти плани України. Один з американських високопосадовців каже, що цей витік може ускладнити обмін розвідданими з партнерами, адже тепер є сумніви, чи справді США аж так добре їх захищають. CNN пише, що через витік документів Україна вже змінила частину власних військових планів. Джон Кірбі, речник Ради національної безпеки та оборони США, на брифінгу говорить, що деякі документи були підроблені. Але США все ще опрацьовують решту документів і поки не можуть дати точних висновків. «Ми не знаємо, хто стоїть за цим», ― заявляє він. Журналісти The Washington Post повідомляють, що знайшли двох людей, які знають чоловіка, який злив секретні документи. За їхніми словами, він пів року викладав їх у закритому чаті на 25 людей, серед яких були й неповнолітні. Платформа Discord, на якій опублікували документи, заявляє, що буде співпрацювати зі слідством. The New York Times називає ім’я того, хто стоїть за зливом документів. Це 21-річний Джек Тейшейра, нацгвардієць ВПС США штату Массачусетс. За кілька годин ФБР затримує Тейшейру. Федеральні прокурори визнали, що Тейшейра скоїв одне з найбільших порушень антишпигунського законодавства США в історії. «Я прошу вибачити за всю шкоду, яку я заподіяв», — сказав Тейшейра під час винесення йому вироку. Суддя вказала, що Тейшейра розкрив секретну інформацію після того, як пройшов ретельну підготовку з її захисту. Його також попереджали про наслідки та покарання за невиконання цих вимог. «Попри це ви розмістили у Discord сотні документів протягом року, справді дійсний факт — це те, що інші не зробили більше, щоб зупинити вас», — сказала суддя Індіра Талвані. Адвокати Тейшейри просили суддю про 11 років увʼязнення. Вони переконували, що Тейшейра має розлади аутичного спектра й був соціально ізольований протягом життя, тож він ніколи не хотів завдати шкоди США, а лише інформувати інтернет-друзів про події у світі. 6 квітня 2023 року в соцмережах (X і Telegram) опублікували засекречені військові документи, які стосуються контрнаступу Сил оборони України у війні проти Росії. Уже 7 квітня в мережі опублікували другу партію секретних документів американської влади. У них йшлося не лише про Україну, але й про діяльність США в Індо-Тихоокеанському регіоні, на Близькому Сході, дії для боротьби з тероризмом і відносини з Китаєм, про ООН, Угорщину. 13 квітня ФБР заарештувало підозрюваного у витоку секретних даних Пентагону — 21-річного нацгвардійця Військово-повітряних сил США Джека Тейшейру. Йому висунули звинувачення, за які йому загрожувало 60 років увʼязнення. Пізніше зʼясувалося, що Тейшейра почав ділитися документами лише для того, щоб справити враження на своїх друзів-гравців. Спочатку він копіював конфіденційну інформацію від руки, оскільки працював на обʼєкті, де були заборонені фотоапарати і телефони, але з часом зміг опублікувати фото оригіналів документів.","https://babel.ua/news/112595-dzhek-teysheyra-otrimav-15-rokiv-v-yaznici-za-vitik-sekretnih-danih-pentagonu"
"Для угоди з Росією Трампу варто скористатись порадами зі своєї ж книжки. Огляд матеріалів іноземних медіа про війну 12 листопада","2024-11-13 00:19:37","Колумніст Макс Бут у The Washington Post стверджує, що для завершення російсько-української війни Дональд Трамп може скористатись принципами, описаними в його першій книжці «Мистецтво угоди». Зокрема ― спілкуватися з позиції сили й мати важелі впливу. Це те, що може подіяти на Путіна зараз, адже російський диктатор кориться лише силі. Однак проблема в тому, що важелів впливу у США достатньо щодо України, яка залежить від Вашингтону й фінансово, й у військовому плані. Та тиск на Київ нічого не дасть ― війну почала і продовжує Росія. Отже, Трампу варто знайти аргументи, переконливі для росіян. Частина аргументів, які здаються сильними, насправді слабкі, стверджує Бут. Так, Трамп може пообіцяти в обмін на мир зняти бодай частину антиросійських санкцій ― але росіяни навчились виживати й з ними. А запровадження ще жорсткіших санкцій навряд чи істотно погіршить ситуацію, враховуючи економічну підтримку Кремля Китаєм. Також Трамп може пригрозити Пекіну підняттям мит, однак Вашингтон зацікавленій у комплексній угоді з Китаєм, тож навряд чи піде на такі жертви через Україну, стверджує колумніст. Лишається силовий аспект, і тут у Трампа чимало інструментів. Наприклад, обраний американський президент може пригрозити Путіну, що Україна отримає більше американської зброї та менше обмежень на її застосування по російській території, якщо той не припинить війну. А коли російський президент зрозуміє, що вперся у стіну, запропонувати йому мирне рішення. У схожий спосіб Трамп «працював» з Іраном і Північною Кореєю під час свого першого президентського терміну. Щодо першого він застосував «руйнівні санкції», другій погрожував превентивним ударом. Обидві проблеми стосувались розробки ядерної зброї, щодо обох країн Трамп пізніше вийшов на більш компромісні угоди, а з Кім Чен Ином навіть зустрівся. Зрештою тактика не виявилась успішною, бо обидва режими вважають ядерну зброю запорукою свого виживання. Із Росією справа інакша, впевнений Бут. Якщо Путін відмовиться від цілі підкорити Україну, він цілком може вижити як російський правитель. Із тим, як росіяни втрачають війська, заощадження й економічні перспективи, Кремль цілком можна схилити до угоди. Треба лише натиснути так, як радить у своїй книжці Трамп, вважає колумніст. Щоб угода справді була успішною, потрібно, щоб майбутню лінію розмежування охороняв іноземний військовий контингент, в ідеалі ― американський. А Київ має отримати безпекові гарантії якщо не від НАТО, то від окремих країн-членів Альянсу. Інакше існує високий ризик того, що російсько-українська війна все одно закінчиться поразкою України ― а отже, Вашингтону, тобто Трампа. Передвиборча риторика республіканця не підтримувала деякі тези, зокрема щодо військового контингенту. Однак, як Трамп сам згадує у власній книжці: «Я захищаю себе тим, що є гнучким. Ніколи не стаю заручником одного виду угоди чи одного підходу». Зрештою, якщо Україна зазнає невдачі в протистоянні, це стане плямою на політичному образі Трампа так само, як для Джо Байдена є плямою хаотичний вивід американських військ з Афганістану 2021 року. Рейтинги Байдена відтоді так і не відновились. А якщо завдяки Трампу Україна зможе укласти мир на прийнятних для себе умовах, він зможе до кінця життя хвалитися, що успішніший за Байдена. І тут це буде правдою, підсумовує Бут. Це лише частина огляду. Про ще пʼять матеріалів, що стосуються російсько-української війни, читайте на нашому Patreon.","https://babel.ua/news/112596-dlya-ugodi-z-rosiyeyu-trampu-varto-skoristatis-poradami-zi-svoyeji-zh-knizhki-oglyad-materialiv-inozemnih-media-pro-viynu-12-listopada"
"В Амстердамі знову спалахнули антиізраїльські демонстрації, затримані десятки людей","2024-11-14 00:40:00","У середу, 13 листопада, поліція Нідерландів затримала в Амстердамі десятки пропалестинських мітингувальників. Вони порушили заборону на проведення демонстрацій, яку запровадили через насильство проти ізраїльських футбольних фанатів минулого тижня. Про це повідомляє РБК-Україна з посиланням на The Times of Israel. Пропалестинські мітингувальники знову вийшли на вулиці міста та скандували антиізраїльські гасла, зокрема ""Амстердам каже ""ні"" геноциду"". Вони відмовилися розходитися на вимогу і правоохоронці затримали їх. Переважну більшість мирно помістили в автобуси та вивезли з площі. Останні схоже демонстрації відбулися в Амстердамі у неділю, 10 листопада. Антисемітські мітинги в Нідерландах Пропалестинські мітинги відбуваються у той час, коли Нідерланди все ще долають наслідки насильства в Амстердамі минулого тижня, коли в ніч на 7 листопада фанати тель-авівського ""Маккабі"" зазнали нападу чоловіків на скутерах у кількох частинах нідерландської столиці. Ізраїльські туристи потрапили в засідку банд у масках, які вигукували пропалестинські та антиізраїльські гасла, вистежуючи, б'ючи і переслідуючи їх. Сотні інших ізраїльтян годинами ховалися у своїх готелях, побоюючись нападу. Нідерландська поліція затримала велику кількість проісламських нападників. Прем'єр-міністр Нідерландів Дік Схуф назвав атаки ""чистим антисемітизмом"". Поліція заявила, що нападники були мобілізовані закликами в соцмережах нападати на євреїв. Уряд Ізраїлю вирішив не надсилати до Амстердаму військових, натомість вислав літаки, щоб евакуювати фанатів. У зв'язку з інцидентом, влада Нідерландів тимчасово заборонила мітинги та демонстрації в країні. Тим часом Тель-Авів рекомендував громадянам не відвідувати матч між збірними Ізраїлю та Франції у Парижі 14 листопада. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/amsterdami-znovu-spalahnuli-antiizrayilski-1731537476.html"
"Боррель запропонував ЄС призупинити діалог з Ізраїлем через ситуацію в Газі, - Reuters","2024-11-14 01:08:00","Високий представник Європейського союзу Жозеп Боррель запропонував блоку призупинити політичний діалог з Ізраїлем. Глава дипломатії ЄС пояснює ініціативу можливими порушеннями прав людини під час ізраїльської військової операції в Секторі Газа. Про це повідомляє РБК-Україна з посиланням на Reuters. Західні ЗМІ отримали у своє розпорядження лист, в якому йдеться про пропозицію Борреля до ЄС призупинити політичний діалог з Ізраїлем, посилаючись на ситуацію з правами людини в Секторі Газа.  Крім того, чотири дипломати підтвердили агентству Reuters дану інформацію. Відповідний лист був надісланий в середу міністрам закордонних справ ЄС перед їхньою зустріччю наступного понеділка.. У документі Боррель висловив ""серйозну стурбованість щодо можливих порушень міжнародного гуманітарного права в Газі"". Також глава європейської дипломатії заявив у листі, що ""на даний момент ці проблеми не були належним чином розглянуті Ізраїлем"". Зазначається, що політичний діалог закріплений у ширшій угоді, що відкриває нову вкладку у відносинах між ЄС та Ізраїлем, включаючи широкі торгівельні зв'язки, які набули чинності в червні 2000 року. ""У світлі вищезазначених міркувань я вношу пропозицію про те, щоб ЄС застосував статтю про права людини, щоб призупинити політичний діалог з Ізраїлем"" - цитує Reuters слова Борреля у листі. Варто звернути увагу, що призупинення такого діалогу потребує схвалення всіх 27 країн Євросоюзу, що, на думку дипломатів, є малоймовірним. Крім того, у публікації вказується, що кілька країн блоку виступили проти, коли високопоставлений чиновник ЄС проінформував послів у Брюсселі про дану пропозицію в середу, розповіли Reuters троє дипломатів на умові анонімності. За словами одного дипломата, пропозиція Борреля має на меті надіслати ""сильний сигнал"" стурбованості поведінкою Ізраїлю у війні. Ініціатива Борреля буде обговорюватися на зустрічі міністрів закордонних справ країн ЄС, останньому під його головуванням перед закінченням свого п'ятирічного терміну на цій посаді. Доповідь ООН щодо ситуації в Газі та реакція Ізраїля За даними Управління Організації Об'єднаних Націй з прав людини у заяві минулого тижня, майже 70% загиблих під час війни у Секторі Газа були жінками та дітьми. Відомство ООН засудило те, що воно назвало ""систематичним порушенням фундаментальних принципів міжнародного гуманітарного права"". Своєю чергою в Ізраїлі заявили, що категорично відкидають цю доповідь. Ізраїльські військові стверджують, що діють ""згідно з принципами розрізнення та пропорційності, і їм передує ретельна оцінка потенційної шкоди цивільному населенню"". Нагадаємо також, на початку листопада Ізраїль офіційно повідомив про заборону агентства ООН у справах палестинців (БАПОР, діє з 1967 року) через причетність до терору. Перед тим ізраїльський парламент (Кнесет) ухвалив закон, який забороняє діяльність БАПОР на території Ізраїлю та Східного Єрусалиму. Це рішення стало наслідком тривалих звинувачень Агентства ООН для допомоги палестинським біженцям (UNRWA) у сприянні діяльності радикальних угруповань, зокрема ХАМАС. Напад ХАМАС на Ізраїль й операція ЦАХАЛ у Газі Нагадаємо, що у жовтні 2023 року бойовики ХАМАС здійснили масований напад на Ізраїль. Вони зайняли декілька населених пунктів, а також взяли у полон десятки цивільних і військових. Ізраїль у відповідь розпочав наземну операцію. Армія оборони Ізраїля (ЦАХАЛ) не лише звільнила власну територію, але й розпочала бойові дії на території Сектора Газа. Операція досі триває. При цьому у червні Ізраїль оголосив про введення ""тактичних пауз"" у наступі у Секторі Газа. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/borrel-zaproponuvav-es-prizupiniti-dialog-1731538455.html"
"У Трампа планують ""чистки"" офіцерів та генералів у Пентагоні, - Reuters","2024-11-14 01:41:00","Члени перехідної команди новообраного президента Дональда Трампа формують список військових чиновників, які будуть звільнені. До нового переліку, ймовірно, увійдуть члени Об'єднаного комітету начальників штабів США. Про це повідомляє РБК-Україна з посиланням на Reuters. За даними двох анонімних джерел агентства, планування звільнень перебуває на ранній стадії та може змінитися в процесі формування адміністрації Трампа. За їхніми словами, таке рішення стане безпрецедентною перестановкою у Пентагоні. Водночас, одне з джерел поставило під сумнів доцільність таких пертурбацій у Міноборони США. Зникнуть усі, наближені до Марка Міллі Наразі невідомо, чи підтримає таку ініціативу сам Трамп, хоча в минулому він активно виступав проти лідерів оборонного відомства, які його критикували. Під час передвиборчої кампанії, республіканець говорив про звільнення генералів, що ""прокинулися"", а також відповідальних за сумнівне виведення військ США з Афганістану в 2021 році. Друге джерело Reuters повідомило, що нова адміністрація, скоріш за все, зосередиться на американських офіцерах, пов'язаних із колишнім головою Об'єднаного комітету начальників штабів Трампа Марком Міллі. Боб Вудворд у своїй новій книзі ""Війна"" процитував слова генерала, де він назвав новообраного президента ""фашистом до мозку кісток"". Союзники Трампа ополчилися проти Міллі за таку нелояльність до колишнього президента. ""Кожна людина, яку підвищив і призначив Міллі, піде з посади. Існує дуже детальний список усіх, хто був пов'язаний з Міллі. І всі вони зникнуть"", - сказав другий співрозмовник агентства. До Об'єднаного комітету начальників штабів входять найвищі офіцери збройних сил США, а також керівники армії, флоту, морської піхоти, військово-повітряних сил, національної гвардії та космічних сил. ""Залізний"" глава Пентагону Оприлюднення планів звільнення вищого керівництва Збройних сил США відбулося наступного дня після того, як Трамп обрав міністром оборони коментатора Fox News і ветерана Піта Гегсета. Нещодавно він продемонстрував готовність провести чистку в Пентагоні. ""Наступний президент Сполучених Штатів повинен докорінно змінити вище керівництво Пентагону, щоб ми були готові захищати нашу країну і перемагати наших ворогів. Багато людей потрібно звільнити"", - сказав Гегсет у своїй книзі 2024 року ""Війна з воїнами: За зрадою людей, які роблять нас вільними"". Однак невідомо, чи брак управлінського досвіду Гегсета може ускладнити його затвердження в Сенаті та чи зможе більш традиційна альтернатива на цю посаду реалізувати настільки масштабні звільнення. Крім того, Гегсет ""поклав око"" на наступника Міллі, генерала ВПС Чарльза Брауна. У своїй книзі новообраний міністр оборони розмірковує, наскільки Браун міг здобути цю посаду, якби не був чорношкірим. ""Чи було це через його колір шкіри? Чи через його вміння? Ми ніколи не дізнаємося, але завжди будемо сумніватися - що на перший погляд здається несправедливим щодо CQ. Але оскільки він зробив расову картку однією зі своїх найбільших візитівок, це не має особливого значення"", - написав Гегсет. Перше джерело Reuters зазначило, що Браун буде серед багатьох офіцерів, які підуть у відставку. ""Голови Об'єднаного комітету начальників штабів та всі заступники начальників штабів, будуть звільнені негайно"", - сказало джерело, зазначивши при цьому, що це поки що лише попереднє планування. Бюрократична надмірність чи хвалькуватість Деякі нинішні та колишні американські чиновники применшують можливість таких серйозних кадрових перестановок, заявляючи, що це було б непотрібним і руйнівним у час глобальних потрясінь, коли в Україні та на Близькому Сході тривають війни. Перше джерело агентства повідомило, що з бюрократичної точки зору буде складно звільнити та замінити значну частину вищого військового керівництва США. Джерело припустило, що таке планування може бути хвалькуватістю з боку союзників Трампа. Однак друге джерело Reuters припустило, що в таборі Трампа подумують скоротити Об'єднаний комітет начальників штабів через бюрократичну надмірність. За словами джерела, такі скорочення можна витримати в організації такого масштабу, як американські Збройні сили. ""Ці люди не є незамінними. Вони дуже замінні. І ще одна річ - не бракує людей, які прийдуть на зміну. У Другій світовій війні ми дуже швидко призначали людей, яким було за 30, або людей, компетентних бути генералами. І знаєте що? Ми виграли війну"", - сказав співрозмовник агентства. Нова адміністрація Трампа Днями новообраний президент США Дональд Трамп оголосив кілька імен ключових фігур у своїй майбутній адміністрації. Багато з топ-посадовців раніше зарекомендували себе великими скептиками щодо України. Так, глава Білого дому оголосив ім'я міністра оборони. Ним став телеведучий Fox News та ветеран Піт Хегсет. Водночас, національну розвідку США може очолити Тулсі Габбард. Раніше вона поширювала антиукраїнську пропаганду та розповідала про ""біолабораторії"" в Україні. Крім того, Трамп обрав до своєї адміністрації державного секретаря, генерального прокурора та директора Національної розвідки. Детальніше про те, хто увійде в команду нового президента США, - читайте в авторському матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/trampa-planuyut-chistki-ofitseriv-pentagoni-1731541002.html"
"DeepState показало відео атаки окупантів на Куп'янськ","2024-11-14 02:09:00","Російські окупанти здійснили обмежений наступ на місто Куп'янськ Харківської області із застосуванням кількох одиниць бронетехніки. Вона змогла проникнути в населений пункт, після чого по техніці РФ було завдано ураження з боку Сил оборони України. Про це повідомляє РБК-Україна з посиланням на Telegram-канал українського проекту DeepState. В публікації проекту зазначається, що такий ""прорив"" ворога у Куп'янськ стався вчора вдень, 13 листопада. Тоді дві колони техніки противника висунулися до цього міста з району Лиману Першого, прямуючі до траси на Сватове. ""Перша у складі 2 МТ-ЛБ (абревіатура від рос. ""многоцелевой транспортер (тягач) легкий бронированный"", часто називають ""мотолига"" - ред.), БМП (бойова машина піхоти, - ред.) та танку, а точний склад другої невідомий, бо вони рухалися вже коли стемніло, - розповіли експерти DeepState.  За їхніми даними, одна МТ-ЛБ ворога була уражена бійцями ЗСУ у лісі. Проте іншій російській МТ-ЛБ вдалося ""безперешкодно доїхати в район вулиці Сватівська"", де вона також була уражена вже на вулиці Некрасова в Куп'янську. Після цього з цієї підбитої ""мотолиги"" висипалося близько п'ятнадцяти російських окупантів, і вони розбіглися по будинках. ""Танк вдалося підбити по цій же вулиці північніше. Завдяки зусиллям БпАК 116 ОМБр, 14 ОМБр та суміжників вдалося знищити частину десанту"", - йдеться в публікації DeepState.  Представники проекту додали, що російські окупанти після того намагалися вислати підкріплення своїм солдатам у Куп'янську, яке також було уражено українськими захисниками. Крім того, у DeepState оприлюднили кадри ворожої атаки на Куп'янськ 13 листопада, та ураження техніки загарбників.  Ситуація в районі Куп'янська Раніше у Генеральному штабі ЗСУ у вечірньому зведенні 13 листопада розповіли, що на Куп’янському напрямку Сили оборони відбили 12 атак противника. У військовому командуванні поінформували, що там ворог проявляв активність у районах Лозової, Кучерівки, Петропавлівки, Колісниківки, Загризового, Кругляківки та Першотравневого. Авіаційних ударів зазнали Піщане, Ківшарівка, Загризове та Богуславка. Також стало відомо, що 13 листопада російські окупанти, перевдягнувшись у форму ЗСУ, намагалися наступати на Куп'янському напрямку. Як передали в Генштабі, для спроби наступу росіяни задіяли близько 15 одиниць техніки, серед яких танки, бойові броньовані машини та установка розмінування УР-77. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/deepstate-pokazalo-video-ataki-okupantiv-1731542706.html"
"Філіппіни та Китай знову сперечаються щодо кордонів у Південно-Китайському морі","2024-11-14 02:37:00","Міністерство закордонних справ Філіппін у середу, 13 листопада, викликало посла Китаю та висловило протест через проведення Пекіном базових ліній навколо спірної мілини Скарборо у Південно-Китайському морі. Про це повідомляє РБК-Україна з посиланням на Reuters. ""Ці лінії порушують суверенітет Філіппін та суперечать міжнародному праву"", - йдеться у заяві міністерства. Така реакція Філіппін послідувала після того, як Китай у неділю, 10 листопада, визначив ""базову лінію територіальних вод"" навколо мілини, яку Пекін називає островом Хуан'янь. Мілина є ключовою точкою суперечки між країнами щодо суверенітету і прав на рибальство. У відповідь на заяву філіппінського МЗС, посол Китаю Хуан Сіліан заявив, що базова лінія була ""необхідною відповіддю"" на нове морське законодавство Філіппін, а також ""рутинним заходом"" для посилення морського управління. Минулого тижня президент Філіппін Фердинанд Маркос-молодший підписав Закон про морські зони та Закон про архіпелажні морські шляхи, щоб посилити морські претензії країни та зміцнити її територіальну цілісність. Незабаром після підписання законів, Китай викликав посла Філіппін для ""урочистих заяв"". Хуан повторив заперечення проти нових законів, попередивши, що Пекін вживатиме необхідних заходів для захисту свого територіального суверенітету і морських прав. ""Ми закликаємо Філіппіни негайно припинити будь-які односторонні дії, що можуть призвести до ескалації суперечок та ускладнити ситуацію, і підтримувати мир і стабільність у Південно-Китайському морі"", - йдеться у заяві посольства. Напруженість у Південно-Китайському морі Китай претендує на майже все Південно-Китайське море - життєво важливий водний шлях, через який щорічно проходить понад 3 трильйони доларів США морського товарообігу. На частину моря і цього водного шляху також претендують Бруней, Індонезія, Малайзія, Філіппіни і В'єтнам. Впродовж цього року напруженість між Китаєм та Філіппінами щодо Південно-Китайського моря постійно зростала, особливо через статус мілини Скарборо. До того ж, Пекіну не подобається політика президента Філіппін Фердинанда Маркоса-молодшого, адже він обрав курс на зближення з США. У березні берегова охорона Китаю обстріляла з водометів кораблі Філіппін у спірних водах Південно-Китайського моря. Внаслідок інциденту було поранено кілька В серпні берегова охорона Китаю ""витіснила"" корабель берегової охорони Філіппін та ще одне судно з району мілини Скарборо. У серпні Маніла закликала Пекін припинити усі провокаційні дії в Південно-Китайському морі. Також Філіппіни звинуватили військовий корабель Китаю у знищенні коралових рифів у районі Другої мілини Томаса. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/filippini-ta-kitay-znovu-sperechayutsya-shchodo-1731544237.html"
"Байден обговорить з Сі Цзіньпіном війну в Україні і війська КНДР в Росії, - Білий дім","2024-11-14 03:12:00","Президент США Джо Байден під час зустрічі з лідером Китаю Сі Цзіньпіном на полях саміту АТЕС у Перу 16 листопада обговорить низку питань. Серед них буде підтримка Пекіном Москви у війні РФ проти України, та розгортання військових КНДР у країні-агресорці. Про це повідомляє РБК-Україна з посиланням на Білий дім. За словами представника канцелярії американського президента, на майбутньому саміті Азіатсько-Тихоокеанського економічного співробітництва, що планується післязавтра в Лімі, відбудеться зустріч лідерів США та КНР. В Білому домі зауважили, що це буде третя особиста зустріч глав двох держав з моменту вступу Байдена на посаду президента. Так, раніше вони зустрічалися на Балі в 2022 році на полях G20 та в Вуд сайді у 2023-му - також на полях АТЕС (саміту Азіатсько-Тихоокеанського економічного співробітництва). Розповідаючі представникам ЗМІ про очікування від бесіди з Сі Цзіньпіном, у Байдена зазначили, що він ""має намір використати цю зустріч для обговорення питань, у яких є відмінності, і того, як впоратися з цими розбіжностями в майбутньому"". ""Я очікую, що президент висловить глибоку стурбованість підтримкою КНР війни Росії проти України, а також розгортанням понад 10 000 військових КНДР у Росії, де вони почали брати участь у бойових діях з російськими військами"", - передали в Білому домі. Які ще теми обговорюватиме Байден з Сі Цзіньпіном Також в адміністрації президента США додали, що вони ""все більше стурбовані наслідками цього розгортання для довгострокової стабільності як у Європі, так і в Індо-Тихоокеанському регіоні"". Крім того, у Байдена поінформували, що він має намір під час зустрічі з китайським лідером обговорити, серед іншого: ""неприйнятність"" здійснення кібератак на критичну інфраструктуру США та інші важливі мережі, важливість підтримки миру та стабільності в Тайванській протоці, та озвучити стурбованість активізацією військової діяльності Китаю навколо Тайваню, висловити стурбованість діями КНР у Південно-Китайському морі, включаючи дії берегової охорони КНР проти законних морських операцій інших країн-претензій на Південно-Китайське море. наголосити на своїй стурбованості ""несправедливою торговельною політикою та неринковою економічною практикою КНР, які з часом створили нерівні умови для американських робітників"", підтвердити важливість підтримки зв'язку між військовими США та Китаю ""в будь-який час, особливо в періоди підвищеної напруги"", посилення спільних правоохоронних дій щодо боротьби з наркотрафіком, обговорити питання щодо штучного інтелекту, та інше. Майбутня зустріч Байдена та Сі Цзіньпіна Нагадаємо, вчора західні ЗМІ повідомили про те, що президент США Джо Байден 16 листопада відвідає Перу для участі у форуму Азіатсько-Тихоокеанського економічного співробітництва. Там американський президент проведе зустріч з лідером Китаю Сі Цзіньпіном. Очікується, що вони обговорять ""низку глобальних гарячих точок"", включно з підвищеною напруженістю у відносинах між Вашингтоном та Пекіном. Додамо, нещодавно повідомлялося, що Джо Байден та Сі Цзіньпін зустрінуться в Ріо-де-Жанейро під час саміту G20 (з 17 по 21 листопада). Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/bayden-obgovorit-si-tszinpinom-viynu-ukrayini-1731546735.html"
"Розвідка Південної Кореї підтвердила участь військ КНДР у війні РФ проти України","2024-11-14 03:40:00","Розвідки Південної Кореї та США окремо одна від одної підтвердили, що війська КНДР розгорнули бойові дії разом із російськими військами у Курській області. Про це повідомляє РБК-Україна з посиланням KBS та брифінг у Держдепартаменті США. Національна розвідувальна служба Південної Кореї 13 листопада підтвердила, що ""північнокорейські війська, розгорнуті в Росії"", вже беруть участь у бойових діях після завершення їхньої підготовки та поступового розгортання на полі бою впродовж останніх двох тижнів. Речник Державного департаменту США Ведант Патель під час брифінгу 12 листопада заявив, що на сході Росії розгорнули понад 10 тисяч північнокорейських військових. Більшість із них зараз перемістилися до західної частини Курської області, ""де вони почали брати участь у бойових діях із російськими військами"". Участь військових КНДР у війні РФ проти України Режим Північної Кореї відправив свої війська на допомогу Росії у війні проти України. Для протистояння ЗСУ в РФ прибули, за різними оцінками, від 8 до 12 тисяч військових. Нещодавно Сили оборони вже зіткнулися з північнокорейськими військовими на полі бою. Українська розвідка перехопила розмову військових КНДР. Видання Forbes оприлюднило подробиці наступу військових РФ та Північної Кореї у Курській області. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rozvidka-pivdennoyi-koreyi-pidtverdila-uchast-1731547029.html"
"У Харкові пролунали вибухи, ворог атакує місто КАБами","2024-11-14 03:49:00","У Харкові у ніч проти 14 листопада пролунали вибухи. Російські окупанти завдають ударів із застосуванням керованих авіабомб. Про це повідомляє РБК-Україна з посиланням на Харківського міського голову Ігоря Терехова. Вибухи в районі міста Харків було чути близько 03.40. За словами мера Харкова, противник запускає КАБи як по самому місту, там і по передмістю. Він також закликав місцевих мешканців бути обережними. Зазначимо, перед цим у Повітряних силах ЗСУ заявили про фіксацію активності російської тактичної авіації на сході. Військові попереджали про загрозу ворожих авіаударів для прифронтових областей.  Обстріли Харкова Зазначимо, російські терористи регулярно завдають по Харкову повітряних ударів, зокрема із застосуванням керованих авіабомб, які запускають літаки РФ з території країни-агресора. Крім того, ворог б'є по місту ударними безпілотниками та гібридами ракети й авіабомби ""Гром-Е1"". Так, вчора, 13 листопада, у Салтівському районі Харкова в багатоквартирний житловий будинок влучив ворожий БПЛА. В результаті атаки постраждали чотири людини. За день до цього, 12 листопада, росіяни атакували Салтівський район Харкова ударним безпілотником ""Молнія"" А у ніч проти 9 листопада у Харкові пролунав вибух через ворожий авіадуар. Місцева влада тоді попередила про можливі повторні пуски КАБів. Пізніше стало відомо, що був ""приліт"" ракето-бомби ""Гром-Е1"" на перетині двох районів міста у дорожнє покриття, та була пошкоджена цивільної інфраструктури, зокрема гіпермаркет, готель і не тільки. Також нагадаємо, наприкінці жовтня російські терористи завдали ударів КАБами по Харкову - ворог поцілив по центральній частині міста у Шевченківському районі. Тоді внаслідок російської атаки була пошкоджена будівля медичного закладу та адмінустанови, зокрема знакова для Харкова будівля Держпрому, яка є пам'яткою національного значення. Постраждали 9 людей. За словами мера міста Ігоря Терехова, російські окупанти при обстрілах Харкова намагаються поцілити по цивільних об'єктах, зокрема також по історичних пам'ятках. Такі удари з боку ворога є цілеспрямованим терором. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/harkovi-prolunali-vibuhi-vorog-atakue-misto-1731548968.html"
"Росіяни покладаються на бронетехніку зі сховищ, але надовго її не вистачить, - ISW","2024-11-14 04:17:00","Російські війська значною мірою покладаються на витягнуті зі сховищ відремонтовані танки і бронемашини, щоб замінити втрати техніки. Однак, імовірно, росіяни не зможуть витримати ці втрати у довгостроковій перспективі. Про це повідомляє РБК-Україна з посиланням на звіт американського Інституту вивчення війни (ISW). У звіті послалися на інформацію експерта Українського центру оборонних стратегій Віктора Кевлюка, який 13 листопада зазначив, що російські війська продовжують виробляти та відновлювати близько 150-160 нових танків на місяць - приблизно 1920 танків на рік. Це приблизно дорівнює поточному коефіцієнту заміщення втрат російської техніки. За даними нідерландського проекту з відкритим вихідним кодом Oryx, російські війська втратили близько 3558 танків із початку повномасштабного вторгнення у 2022 році. Кевлюк заявив, що близько 30% усіх російських танків, вироблених за рік (близько 567 з 1344 вироблених за рік танків), є нещодавно виготовленими танками, а решту 70 відсотків російські війська вивозять зі складів. Експерт також зазначив, що за останніми оцінками британської розвідки, якщо Росія буде продовжувати вивозити танки і бойові броньовані машини зі складів аналогічними темпами, то вичерпає власні запаси до осені 2025 року. Британський Міжнародний інститут стратегічних досліджень (IISS) у лютому 2024 року оцінив, що російські війська, ймовірно, зможуть витримати близько 3 тисячі щорічних втрат техніки впродовж щонайменше наступних двох-трьох років, реактивуючи машини зі зберігання. Український військовий оглядач Костянтин Машовець раніше оцінював, що російська оборонно-промислова база може виробляти близько 250-300 нових танків і ремонтувати ще 250-300 танків на рік. Ситуація на фронті Ситуація на фронті російсько-української війни залишається напруженою. Один з українських військових зазначив, що армія РФ накопичила бронетехніку і почала активно застосовувати її при штурмах позицій ЗСУ. Через високі втрати, росіяни перекидають у Курську область дивізію, щоб поновити втрати. За майже три місяці бойових дій у Курській області, військові агресора втратили близько 20 тисяч військових і понад 1100 одиниць техніки. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-pokladayutsya-bronetehniku-zi-shovishch-1731548725.html"
"ЗСУ відновили позиції біля Часового Яру, ворог просунувся на чотирьох напрямках: карти ISW","2024-11-14 04:46:00","Сили оборони України відновили позиції поблизу Часового Яру та відбили спробу ворога штурмувати біля Гуляйполя. Між тим фіксується просування російських окупантів поблизу Торецька, Курахового, Вугледара та в районі адмінкордону Донецької та Запорізької областей. Про це повідомляє РБК-Україна з посиланням на оприлюднений 14 листопада звіт американського Інституту вивчення війни (ISW). Операція ЗСУ в Росії 13 листопада війська РФ продовжили атаки в межах основного ""українського плацдарму"" в Курській області, але жодного підтвердженого просування не мали. Російські джерела стверджували 12 і 13 листопада, що війська РФ просунулися в районі Новоіванівки, Зеленого Шляху та Дар'їно, біля Курилівки та Плехово, хоча в ISW не спостерігали підтвердження. Війська РФ продовжували атакувати в районі Новоіванівки, Леонідово, Дар'їно, Миколаєво-Дар'їно та Малої Локні. Український військовий, який діє в Курській області, 13 листопада заявив, що російські підроздилі атакували позиції його бригади у невизначеному районі Курської області. Він розповів, що війська РФ щодня ведуть механізовані атаки із застосуванням 4-6 ББМ.  Російські джерела стверджували, що ЗСУ здійснили атаки в межах основного ""українського плацдарму"" в Курській області 13 листопада. Російські джерела, включно з Міноборони РФ, розповідали, що війська РФ нібито відбили українські атаки на південний схід від Коренево поблизу Олександрії, Нижнього Клину, Нової Сорочини та Новоіванівки. 12 листопада у Генштабі ЗСУ повідомили, що українські війська та Сили спеціальних операцій (ССО) завдали удару по паливному складу ""Оскольнефтеснаб"" біля Старого Оскола Бєлгородської області, в результаті чого виникла пожежа. Як зазначили в Генштабі ЗСУ, знищення таких об'єктів створює матеріально-технічні проблеми для російських окупантів. Губернатор Бєлгородської області В'ячеслав Гладков 12 листопада заявив, що український безпілотник завдав удару по нафтобазі під Старим Осколом і спровокував пожежу нафтоцистерни. Схід України. Операція РФ №1 - Харківська область Російські загарбники продовжували наступальні дії поблизу Вовчанська Харківської області 12 і 13 листопада, але не просунулися.  Операція РФ №2 - Луганська область Російські окупанти 12 і 13 листопада продовжували наступ на лінії Куп'янськ - Сватове - Кремінна, однак підтверджених змін лінії фронту не було. Російські ""воєнкори"" стверджували, що путінські війська просунулися на 200 метрів у ширину на 200 метрів у глибину в напрямку Московки, на ширину 600 метрів й на глибину 200 метрів у бік Борової, а також на північ, захід і схід від Кругляківки, на північ від Вишневого, біля Першотравневого, на ширину 400 метрів й на глибину 400 метрів у бік Торського. Проте в ISW не знайшли підтвердження. У Геншабі ЗСУ 13 листопада повідомили, що на Куп'янському напрямку українські ахисники відбили російський механізований штурм, що відбувався у 4 хвилі, із застосуванням 15 одиниць бронетехніки, у тому числі танків, бойових броньованих машин і машини розмінування УР-77. Як повідомили у Генштабі ЗСУ, Сили оборони знищили всю російську техніку, а піхота ворога при цьому штурмі одягнула українську військову форму, що є воєнним злочином згідно з міжнародним правом.  Російські ""воєнкори"" стверджували, що частини Колісниківки (на південний схід від Куп'янська) є ""сірими зонами"", оскільки війська РФ не можуть закріпитися на руїнах села, а ЗСУ зберігають позиції в лісистих районах на півночі. Війська РФ продовжували наступати в районі Лозової, Колісниківки, Кругляківки та Загризового, біля Першотравневого, Чернещини, Греківки, Новомихайлівки, Тернів, Зарічного і Торського. Російські джерела стверджували, що ЗСУ посилюють контратаку біля Торського та час від часу проводять механізовані штурми із танками та БМП біля Глушківки (на південний схід від Куп’янська). 13 листопада російські блогери заявили, що путінські війська використовують термобаричні артилерійські системи (ТОС- 2) для ударів по обороні ЗСУ з метою створення ""коридорів"" для російських штурмових груп, які діяли на Куп'янському напрямку. Український офіцер, який діяв на Куп'янському напрямку, повідомив 13 листопада, що окупанти дедалі частіше проводять механізовані штурми, особливо біля Борової, замість суто піхотних штурмів. Також офіцер заявив, що сезонна погода заважає російським загарбникам використовувати баггі та іншу цивільну техніку. Разом з тим 12 листопада російський ""воєнкор"" розповідав, що протягом кількох днів була суха погода, що полегшувало рух транспортних засобів по частково сухих дорогах.  Операція РФ №3 - Донецька область Російські окупанти продовжували штурмові дії на схід від Сіверська в районі Верхньокам'янського 12 і 13 листопада, але не просунулися. Українські джерела повідомили, що ЗСУ відбили великий російський механізований штурм у невизначеному районі на Сіверському напрямку, але в ISW не бачили додаткових звітів, щоб підтвердити місце чи дату заявленого російського механізованого штурму там. Українські захисники відновили раніше втрачені позиції на напрямку Часового Яру. Геолокаційні кадри, опубліковані 12 листопада, свідчать про те, що ЗСУ відновили втрачені позиції на північний схід від Оріхово-Василівк та в районі шахти на схід від Ступочок. Російські джерела стверджували, що путінські війська просунулися на північ та на південний схід від Часового Яру. Однак в ISW не знайшли підтвердження. 13 листопада російські окупанти наступали на південь від Часового Яру в районі Ступочок.  Війська РФ нещодавно просунулися в центрі Торецька. Геолокаційні кадри від 12 листопада показують, що окупанти просунулися до вулиці Енгельса в центрі міста. Російський ""воєнкор"" стверджував, що війська РФ контролюють близько 70% Торецька, але експерти ISW не знайшли підтвердження цієї заяви, та наразі вважають, що росіяни контролюють близько 23,1% Торецька.  12 і 13 листопада російські загарбники наступали поблизу самого Торецька, біля Щербинівки, Нелипівки та Сухої Балки.  Російські окупанти 13 листопада продовжували наступальні дії на Покровському напрямку, однак підтверджених змін лінії фронту не було. Російський ""воєнкор"" стверджував, що путінські війська просунулися на південь від Покровська вздовж залізничної колії між Петрівкою та Пустинкою та на південний захід від Новоолексіївки, але в ISW не знайшли підтвердження. Війська РФ продовжували наступальні дії в районі Променя і Миролюбівки, біля Лисівки, Крутого Яру, Гигорівки, Пустинки, Петрівки, Новоолексіївки та Юрівки 12 і 13 листопада.  Російські окупанти додатково просунулися на північний схід від Курахового. 13 листопада було опубліковано геолокаційні кадри, на яких видно, як загарбники підняли триколор над центром Іллінки, що свідчить про те, що росіяни, ймовірно, захопили село. Російські джерела стверджували, що війська РФ завдали удару по мосту на Запорізькому проспекті в Кураховому, щоб ускладнити логістику ЗСУ в населеному пункті та навколо нього. Російські блогери розповідали, що війська РФ ведуть бої та просуваються в найсхіднішій частині Курахового, а німецький репортер стверджував, що росіяни контролюють 15% міста. Наразі в ISW оцінюють, що окупанти контролюють трохи більше 14% Курахового. Російські ""воєнкори"" також стверджували, що путінські війська захопили всю Новоселидівку (на північ від Курахового), хоча в ISW ще не помітилив візуальних доказів. У Генштабі ЗСУ повідомили, що окупанти продовжували наземні атаки поблизу Іллінця, Берестків, Новоселидівки та Вознесенки, а також біля Новодмитрівки 12 і 13 листопада. Війська РФ нещодавно просунулися на північний захід від Вугледара. Геолокаційні кадри від 12 листопада показують, що загарбники просунулися до бурелому на північний схід від Богоявленки. Російський ""воєнкор"" стверджував, що війська РФ також просунулися на полях на схід від Богоявленки, на південний захід від Шахтарського, на північний захід від Ясної Поляни та на північний захід від Максимівки, хоча в ISW не знайшли підтвердження цих тверджень. Російські блогери стверджували, що путінські війська контролюють більшу частину Дальнього, що узгоджується з оцінкою експертів ISW щодо даних про ситуацію в цьому районі. Російські та українські джерела повідомляли про триваючі важкі бої на північний схід від Вугледара поблизу Дальнього, Антонівки, Катеринівки, Максимільянівки та Єлизаветівки, а також на північний захід від Вугледара біля Костянтинопольського та Трудового 12 і 13 листопада.  Російські окупанти нещодавно просунулися в районі адмінкордону Донецької та Запорізької областей. Геолокаційні кадри, опубліковані 12 листопада, показують, що війська РФ просунулися на південний захід від Новодарівки. 13 листопада в Міноборони РФ заявили про захоплення н.п. Рівнопіль (на південний захід від Великої Новосілки), хоча ""воєнкор"" розповідав, що це твердження, ймовірно, передчасне. В ISW поки не мають підтвердження того, що російські окупанти діють у Рівнополі. Речник Таврійського угруповання військ ЗСУ полковник Владислав Волошин 13 листопада повідомив, що війська РФ наступають на південь від Великої Новосілки, щоб ""вклинитися"" в українську оборону. У Генштабі ЗСУ повідомляли, що 12 і 13 листопада тривали бої на південний захід від Великої Новосілки поблизу Рівнополя та Новополя, та на південь від Великої Новосілки поблизу Макарівки.  ""Південна вісь"" Російські окупанти нещодавно безуспішно розпочали механізований штурм на північний схід від Гуляйполя та продовжили штурм на північ від Роботиного 13 листопада. Геолокаційні кадри, опубліковані 12 листопада, показують, як ЗСУ відбивають російський механізований штурм розміром у взвод на північ від Степового (на північний схід від Гуляйполя). Повідомляється, що війська РФ продовжували штурм поблизу Новоданилівки (на північ від Роботиного) та Новоандріївки (на північний захід від Роботиного). Керівник Центру протидії дезінформації при РНБО України Андрій Коваленко 12 листопада заявив, що окупанти готуються до тактичних штурмів поблизу кількох невстановлених населених пунктів Запорізької області, але не мають достатньо сил для прямого наступу на Запоріжжя. Також Коваленко додав, що російські чиновники залучають ""воєнкорів"" для поширення чуток про можливий наземний штурм Запоріжжя з боку Росії, щоб створити паніку в українському інформаційному просторі.  13 листопада тривали позиційні бої на Дніпровському напрямку на лівобережжі Херсонської області, але підтверджених змін на лінії фронту не було.  Ситуація на фронті Нагадаємо, раніше у Генеральному штабі ЗСУ у вечірньому зведенні 13 листопада повідомляли, що з початку доби на фронті відбулося 151 бойове зіткнення. Також в Силах оборони України зазначили, що російські окупанти продовжують найбільші штурми позицій ЗСУ на Покровському та Курахівському напрямках. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zsu-vidnovili-pozitsiyi-bilya-chasovogo-ru-1731552411.html"
"В Київській області виявили і знешкодили бойову частину російської ракети","2024-11-14 05:23:00","У Київській області виявили бойову частину стратегічної крилатої ракети Х-101 класу ""повітря - земля"". Небезпечну знахідку, яку знайшли після російської комбінованої атаки на столицю вчора вранці, вже знешкодили. Про це повідомляє РБК-Україна з посиланням на Державну службу з надзвичайних ситуацій України (ДСНС). У Службі уточнили, що ця бойова частина ракети була виявлена у полі в Броварському районі. ""На місце події прибули сапери Міжрегіонального центру швидкого реагування ДСНС України"", - розповіли надзвичайники. Також у ДСНС додали, що після огляду знахідки фахівцями, її ""безпечно вилучили її та доставили на спеціальний майданчик для знищення"". Крім того, у Службі показали кадри із даною крилатою ракетою Х-101, яка була знайдена 13 листопада у Київській області. Крім того, у ДСНС звернулися до громадян із закликом, у разі виявлення підозрілого предмета - не наближатися до нього. У таких випадках потрібно негайно повідомляти про це за номером ""101"". Російська комбінована повітряна атака на Київ Нагадаємо, у ніч проти 13 листопада росармія знову намагалися атакувати українську столицю. Для цього, зокрема, окупанти запустили вже рано-ранці ракети та ударні безпілотники у бік Києва. Силами та засобами протиповітряної оборони було знищено кілька ракет та десяток дронів противника. Пізніше стало відомо, що у Київській області є поранений через російську повітряну атаку, та була пожежа на складі.  Додамо, як поінформували у командуванні Повітряних сил, загалом для ударів по Україні тоді росіяни застосували 2 зенітні керовані ракети С-300, 2 крилаті ракети Х-101 (були запущені зі стратегічних бомбардувальників Ту-95МС із району Каспійського моря), 2 балістичні ракети типу ""Іскандер-М""/KN-23, та 90 ударних безпілотників ""Шахед"" та інших невстановлених дронів. І це - не враховуючи керовані авіабомби. Що стосується саме ракет, то оборонцям українського неба вдалося збити 2 крилаті ракети Х-101 та 2 балістичні ракети ""Іскандер-М""/KN-23. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kiyivskiy-oblasti-viyavili-i-zneshkodili-1731554595.html"
"Американські військові атакували склади зі зброєю хуситів у Ємені","2024-11-14 05:49:00","Військові Сполучених Штатів завдали низки авіаударів по складах зброї хуситів на території Ємену. Операцію було проведено у відповідь на атаки терористів на комерційні судна в Червоному морі. Про це повідомляє РБК-Україна з посиланням на Центральне Командування Збройних сил США (CENTCOM). Зазначається, що удари були завдані в суботу і неділю, 9 та 10 листопада. В операції були задіяні засоби Військово-повітряних сил та Військово-морських сил США, зокрема винищувач F-35C. Військові атакували об'єкти, на яких зберігається різноманітне сучасне озброєння. ""Цілеспрямована операція була проведена у відповідь на неодноразові незаконні напади хуситів на міжнародне комерційне судноплавство, а також на американські, коаліційні й торгові судна у Червоному морі, Баб-ель-Мандебській та Аденській затоці. Це також мало на меті послабити загрозу хуситів для регіональних партнерів"", - зазначили в CENTCOM. Крім того, американські есмінці Stockdale та Spruance разом із літаками ВПС та ВМС США успішно знищили цілу низку пускових установок хуситів під час проходження через Баб-ель-Мандебську протоку. Зокрема, були успішно виявлені та знищені вісім безпілотних авіаційних комплексів односторонньої дії, п'ять протикорабельних балістичних ракет і чотири протикорабельні крилаті ракети, які хусити націлювали на торговельні кораблі та їхні екіпажі. Під час операції, з американського персоналу і техніки ніхто не постраждав та не був поранений. Військові США також оприлюднили відео удару безпілотника MQ-9 Reaper по мобільній ракетній установці, розміщеній на кузові вантажівки. На кадрах видно, як людина, що стояла поруч із пусковою установкою, тікає після удару. U.S. Central Command Strikes Houthi Facilities and Weapons Systems U.S. Central Command (CENTCOM) forces executed a series of precise airstrikes on multiple Houthi weapons storage facilities situated within Houthi-controlled territories in Yemen, Nov. 9-10. These facilities… pic.twitter.com/nMkWTvegIr Атаки єменських хуситів Угруповання хуситів в Ємені підтримує Іран. Воно входить до т.зв. ""іранської вісі зла"", що протистоїть країнам Європи, США та Ізраїлю. З початком військової операції ізраїльської армії в Секторі Газа у жовтні 2023 року, хусити почали обстрілювати комерційні торгові кораблі, що прямують повз узбережжя країни в Аденській затоці та у Червоному морі. Військові США та низки країн ЄС ввели свої сили на Близький Схід і знищують об'єкти ісламських терористів. Так, у понеділок, 11 листопада, хусити випустили по двох військових кораблях США вісім безпілотників, п'ять протикорабельних балістичних ракет і три протикорабельні крилаті ракети. Військові збили ворожі цілі, кораблі не постраждали. 9 листопада американські військові вдарили по об'єктах єменських хуситів і вразили склади зі зброєю, якою терористи обстрілювали кораблі біля узбережжя країни. Також нещодавно з'ясувалося, що Росія надавала єменським хуситам супутникові дані, які бойовики використовували для ударів по кораблях у Червоному морі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/amerikanski-viyskovi-likviduvali-skladi-zi-1731555777.html"
"На окупованих територіях України примусово мобілізовують мігрантів з Азії, - ЦНС","2024-11-14 06:26:00","На тимчасово окупованих територіях України поліцейські тиснуть на мігрантів із Центральної Азії та змушують їх укладати контракти з армією РФ. Про це повідомляє РБК-Україна з посиланням на Центр національного спротиву (ЦНС). Зазначається, що від початку повномасштабного вторгнення, Кремль завозив на тимчасово окуповані території мігрантів як дешеву робочу силу для будівництва знищених агресором будинків. Однак наразі через кризу будівельна галузь у РФ зупиняється, а мігрантам пропонують іти до лав ворожої армії. ""Офіційно мігрантів викликають на допити, де пропонують укласти контракт й обіцяють, що служити вони будуть у другій лінії. Однак фактично після цього їх відправляють на полігони, що розташовані вздовж лінії бойового зіткнення, а після відправляють у м’ясні штурми"", - йдеться у повідомленні. Ситуація на окупованих територіях На окупованих територіях України російські загарбники припинили виплати зарплат залізничникам. При цьому окупанти перетворили депо на ремонтні бази пошкодженої техніки. Також на окупованих територіях посилюється криза в будівельній галузі. Вона спостерігається і в Російській Федерації. А у тимчасово окупованих районах Херсонської області, росіяни відбирають у фермерів не лише зерно, а й овочі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/okupovanih-teritoriyah-ukrayini-primusovo-1731558023.html"
"Анонс суттєвої допомоги Україні від США та зустріч Трампа з Байденом: новини за 13 листопада","2024-11-14 06:30:00","США заявили про плани передати Україні значний обсяг воєнної допомоги до кінця січня. Тим часом президент США Джо Байден зустрівся із обраним президентом США Дональдом Трампом. Більш детально про те, що сталося у середу, 13 листопада, - у матеріалі РБК-Україна.   Адміністрація Байдена планує передати Україні суттєвий обсяг допомоги, - Сібіга Адміністрація чинного президента США Джо Байдена планує в останні тижні своєї каденції передати Україні значний обсяг військової допомоги, заявив міністр закордонних справ України Андрій Сибіга. Допомога включатиме зокрема зброю та оплату контрактів на виробництво нових озброєнь. Байден зустрівся з Трампом у Білому домі Президент США Джо Байден прийняв у Білому домі майбутнього президента Дональда Трампа. Це перша зустріч Байдена та Трампа після виборів президента. Зустріч Байдена та Трампа відбулася у рамках заходів щодо передачі влади від чинної адміністрації США до майбутньої. Україна отримала 1,35 млрд доларів безповоротної допомоги від США Сполучені Штати надали Україні 1,35 млрд доларів безповоротної допомоги. Гроші отримає державний бюджет України, розповів прем’єр України Денис Шмигаль. За його даними, уряд США направив фінансування через Агентство США з міжнародного розвитку (USAID). ""Укренерго"" запроваджує відключення світла для бізнесу: яка причина Україною ввели відключення світла в середу, 13 листопада. Енергетики обмежували споживання для бізнесу та промисловості. Росіяни на Куп'янському напрямку перевдяглися у форму ЗСУ під час штурму, - Генштаб Російські окупанти 13 листопада намагалися наступати на Куп'янському напрямку. Частина була переодягнута у форму ЗСУ. Для спроби наступу росіяни задіяли близько 15 одиниць техніки, серед яких танки, бойові броньовані машини та установка розмінування УР-77. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/anons-suttevoyi-dopomogi-ukrayini-vid-ssha-1731531950.html"
"Різдвяний піст-2024 починається вже завтра: як підготуватися","2024-11-14 06:33:00","Завтра розпочнеться останній багатоденний піст 2024 року - Різдвяний піст. Протягом 40 днів віряни готуватимуться до Різдва Христового. РБК-Україна розповідає про те, як підготуватися до Різдвяного посту та кому можна не постити. Різдвяний піст надає можливість зміцнити зв’язок з Богом і духовно очиститися. Зокрема, це час для молитви, покаяння та роздумів. Піст триватиме 40 днів, від завтра - 15 листопада до 24 грудня. Як підготуватися до посту Універсальної інструкції з підготовки до посту немає. Насамперед потрібно чесно оцінити стан свого здоров’я і зрозуміти, чи дозволить він дотримуватися обмежень. Якщо так - налаштуватися морально, виявити послух та прийняти для себе це рішення. Особливу увагу треба звернути на речі, від яких відмовитися дуже важко. Це можуть бути солодощі, м’ясо чи сигарети. Утримання від них може стати першим кроком в роботі над собою та в дотриманні посту так, як того вчить церква.  Однак у церкві наголошують, що піст не має бути причиною поганого самопочуття та загострення хвороб. Дотримуватися посту або ні - це вільний вибір кожної людини. Кому можна не постити Передусім посту можуть не дотримуватися хворі люди. Зокрема ті, які страждають від серйозних хронічних захворювань, оскільки обмеження в їжі можуть загрожувати їхньому здоров’ю. Окрім того, Різдвяний піст не є обов'язковим для військових, бо вони перебувають у складних умовах. Вагітні жінки, матері, що годують та діти до 14 років також не повинні суворо дотримуватися посту.  Але навіть якщо людина не може постити, вона все одно може відмовитися від своїх шкідливих звичок. Зокрема, утриматися від лайки чи гучних вечірок. Раніше ми писали, що не можна їсти під час Різдвяного посту. Крім харчових обмежень, важливою частиною Різдвяного посту є духовна підготовка та очищення. У цей час заборонено курити, відвідувати розважальні заходи та гучні вечірки. При написанні матеріалу використовувалася інформація з відеоматеріалу ""Чернецтво Волині"".","https://www.rbc.ua/rus/news/k-pidgotuvatisya-rizdvyanogo-postu-2024-1730976100.html"
"Розслідування ФБР виявило шпигунську кібероперацію Китаю проти урядовців і політиків США","2024-11-14 06:55:00","Американське Федеральне бюро розслідування (ФБР) розкрило спроби китайського уряду за допомогою кібершпигунства зламати телекомунікаційні мережі США. Дана ""широка та значна"" кампанія кібератак була спрямована на викрадення інформації в урядовців та політиків. Про це повідомляє РБК-Україна з посиланням на Associated Press. За даними ФБР, федеральної служби кібербезпеки та інфраструктури Агентства безпеки США, пов'язані з Пекіном хакери зламали мережі ""кількох"" телекомунікаційних компаній, щоб отримати записи про дзвінки клієнтів, та доступ до приватних повідомлень ""обмеженої кількості осіб"". Американські розслідувачі при цьому не уточнили імен нікого з осіб, які були ціллю кіберзлочинців. Разом з тим у ФБР заявили, що більшість із них ""головним чином залучені до урядової чи політичної діяльності"". Зазначається, що хакери також намагалися скопіювати ""певну інформацію, яка була предметом запитів правоохоронних органів США згідно з ухвалами суду"". У ФБР припускають, що хакери, можливо, намагалися скомпрометувати програми, як підпадають під дію Закону про спостереження за іноземною розвідкою (FISA). Вони надають американським розвідслужбам широкі повноваження стежити за повідомленнями осіб, підозрюваних у тому, що вони ""є агентами іноземної держави"". В публікації AP звертається увага, що дане попередження надійшло після кількох резонансних хакерських атак, які американська влада пов'язала з Китаєм. Спецслужби США додають, що це були спроби викрасти технологічну та урядову інформацію, а також цілю кіберзлочинців була ""життєво важлива інфраструктура, як-от електромережа"". Китайські кібератаки на країни Заходу Нагадаємо, у травні Державний департамент США попередив, що Китай здатний здійснити кібератаки на критично важливу інфраструктуру. Зокрема можуть постраждати нафто- та газопроводи, а також залізничні системи. Перед тим повідомлялося, що підтримувана урядом Китаю група Volt Typhoon здійснила кібератаку на критичну інфраструктуру острова Гуам, де знаходяться основні військові об'єкти США, зокрема база ВМС ""Andersen"". Тут варто нагадати, що за даними західних ЗМІ, уряд США ще минулого року розпочав операцію з боротьби з поширеною китайською хакерською операцією, яка скомпрометувала тисячі пристроїв, підключених до інтернету. Представників американської розвідки особливо занепокоїла хакерська група Volt Typhoon. Додамо, у березні 2023-го стало відомо про те, що віцепрем'єр-міністр Великої Британії Олівер Доуден заявив парламенту, що Китай стоїть за серією кібератак на британських політиків. Перед тим, у грудні 2023 року, пов'язані з РФ і Китаєм хакери зламали найнебезпечніший ядерний об'єкт Великої Британії. А у липні минулого року китайські хакери зламали електронну пошту посла США в Пекіні. Додамо, 6 лютого нідерландський міністр оборони Кайса Оллонгрен у своєму звіті публічно приписала Китаю кібершпигунство проти Нідерландів. Після того у посольстві Китаю в Нідерландах відкинули причетність Пекіна до відповідних дій. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rozsliduvannya-fbr-viyavilo-shpigunsku-kiberoperatsiyu-1731559496.html"
"Синоптики дали прогноз на сьогодні в Україні","2024-11-14 07:00:00","Сьогодні, 14 листопада, в Україні очікується мокрий сніг, на півдні - дощ. Максимально тепло буде у Криму, до 12°. Про це повідомляє РБК-Україна з посиланням на ""Укргідрометцентр"". Хмарно. У південній частині невеликий дощ; вночі та вранці місцями туман; температура вночі 0-5° тепла, вдень 4-9°, в Криму до 12°. На решті території невеликі опади переважно у вигляди мокрого снігу, лише на Прикарпатті та Закарпатті вдень без опадів; температура вночі від 3° тепла до 2° морозу, вдень 0-5° тепла. В Карпатах вночі невеликий сніг, вдень без опадів; температура вночі 1-6° морозу, вдень близько 0°. В західних областях на дорогах місцями ожеледиця. Вітер південно-західний та західний, 3-8 м/с. Погода у Києві та області Хмарно. Невеликий мокрий сніг, вдень з дощем. Вітер переважно західний, 3-8 м/с. Температура вночі від 3° тепла до 2° морозу, вдень 0-5° тепла; у Києві вночі та вдень близько 1-3° тепла.  Погода в Украине 14 ноября (facebook.com/UkrHMC) Погода в Україні Листопад - останній місяць осені перед взимку. У зв'язку з цим він зазвичай холодніший, ніж вересень та жовтень. У деяких областях України села та міста вже почало засипати снігом. Через небезпечні метеорологічні явища, які можуть ускладнити рух транспорту, водіям слід бути особливо обережними на дорогах. Зазначимо, що погода в Україні почала псуватися останніми днями. Наприклад, ще 11 листопада в Україні опадів не було, а вдень температура піднімалася до 10° тепла і не лише у південних областях. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/sinoptiki-dali-prognoz-sogodni-ukrayini-1731504931.html"
"Відпочинок у Карпатах: скільки коштує оренда житла у листопаді","2024-11-14 07:35:00","Зимовий сезон у Карпатах офіційно розпочався з першим снігом, і туристів вже чекають популярні гірськолижні курорти та численні варіанти оренди житла: від приватних будинків до готелів та хостелів. У 2024 році ціни на оренду дещо підвищилися, але залишаються різними в залежності від локації. Про це РБК-Україна розповіли аналітики OLX Нерухомість. Найдорожчим варіантом оренди житла цього року залишаються будинки. Ціни за рік у середньому виросли на 10-15%. Орендувати місця в готелях та базах відпочинку трохи дешевше. Однак варто враховувати, що в останні тижні грудня та на початку січня ціни можуть значно вирости. Скільки коштує оренда житла в Карпатах Найдорожча оренда у селі Поляниця, неподалік Буковеля: тут добова оренда будинку коштує 4750 грн, що на 19% більше, ніж торік. У селі Татарів будинок можна орендувати за 3200 грн на добу (+7%), а в Микуличинах – за 2500 грн, як і минулого року. У Яремче оренда будинку обійдеться в 1800 грн, що на 10% дешевше, ніж минулого року. Проте оренда квартир тут дорожча – 2400 грн за добу. У Ворохті можна орендувати будинок за 1800 грн (+20%), а в Яблуниці добова вартість залишилась на рівні 1500 грн. На Львівщині популярні Славсько та Сколе, де оренда будинку коштує 2000 грн та 2250 грн відповідно. Оренда в готелях та на базах відпочинку дешевша: у Яремче номер коштує 800 грн, у Славсько – 1100 грн, а в Микуличинах і Ворохті – 600 грн. Раніше РБК-Україна розповідало, що одним із найпопулярніших видів відпочинку у світі зараз стали ""лісові ванни"". Про це свідчать різні дослідження науковців. В Україні почали практикувати оздоровлення лісом для ветеранів війни. Також ми писали, що українські Карпати пропонують унікальний вид оздоровчого відпочинку – термальні джерела, які особливо популярні в холодну пору року. Гарячі джерела в Берегові та Косині стають ідеальним місцем для відпочинку, допомагаючи зміцнити здоров'я перед зимою. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/vidpochinok-karpatah-skilki-koshtue-orenda-1731520693.html"
"За добу росіяни втратили на фронті близько 1700 солдатів і 3 РСЗВ, - ЗСУ","2024-11-14 07:51:00","За добу з 13 на 14 листопада, російська армія втратила на фронті 1690 солдатів, 54 безпілотники і 124 одиниці автомобільної техніки. Про це повідомляє РБК-Україна з посиланням на дані Генштабу ЗСУ. Загальні бойові втрати противника з 24.02.22 по 14.11.24 орієнтовно склали: особового складу - близько 716 070 (+1690) осіб ліквідовано; танків - 9319 (+19) од.; бойових броньованих машин - 18 947 (+51) од.; артилерійських систем - 20 472 (+64) од.; РСЗВ - 1252 (+3) од.; засоби ППО - 997 (+1) од.; літаків - 369 од.; гелікоптерів - 329 од.; БПЛА оперативно-тактичного рівня - 18 852 (+54) од.; крилатих ракет - 2640 (+4) од.; кораблів/катерів - 28 од.; підводних човнів - 1 од.; автомобільної техніки та автоцистерн - 29 090 (+124) од.; спеціальної техніки - 3629 од.  Ситуація на фронті та обстріли За даними Інституту вивчення війни (ISW), ЗСУ відновили позиції біля Часового Яру в Донецькій області та відбили спробу штурму росіян біля Гуляйполя у Запорізькій області. Однак армія РФ просунулася в чотирьох районах. Вночі росіяни традиційно запускали в напрямку України дрони-камікадзе типу ""Шахед"". БпЛА заходили з Курської області з північно-західного напрямку. Також близько 4:00 загарбники вдарили керованими авіабомбами по Харкову та його передмістю. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/dobu-vtrati-rosiyani-vtratili-fronti-blizko-1731563474.html"
"У РФ жаліються на зупинку перевезень через обвалення мосту в окупованому Криму","2024-11-14 08:08:00","В тимчасово окупованому Криму після вчорашнього обвалення автомобільного мосту на дорозі Джанкой - Маслове та пошкодження залізничного полотна, яке розташоване під цим шляхопроводом, зупинилися перевезення грузів. Зокрема військового характеру. Про це повідомляє РБК-Україна з посиланням на росЗМІ. Інцидент стався напередодні у середу, 13 листопада.  При цьому представники окупаційної ""адміністрації"" тоді не розкривали причину обвалення мосту, а в російському МНС заявляли про наявність постраждалих на місці події.  Пізніше ""Слідчий комітет"" окупантів по регіону заявив, що обвалення мосту там сталося внаслідок руху перевантаженого великовантажного транспорту. Станом на сьогодні, за даними кремлівських ЗМІ, сполучення цим перегоном між підконтрольними російським загарбникам українським Джанкойським районом на півострові та материковою частиною країни на півдні - досі не поновлено.  Розташування н.п. Маслове та Джанкой на мапі Криму (фото: скрін google.com/maps)  Так, 14 листопада у ""Південній приміській пасажирській компанії"" розповіли представникам пропагандистського медіа, що ""рух електричок припинено на ділянці Солоне Озеро - Джанкой у Криму через обвалення мосту"".  При тому ще вчора в окупаційному ""Мінтрансі"" після обвалення мосту на автодорозі Джанкой - Маслове запевняли, що перебоїв у роботі залізничного транспорту нібито немає.  Зазначимо, що за даними представників українського партизанського руху ""Атеш"", через Джанкой часто російські загарбники перекидають, зокрема залізницею, військову техніку на материкову частину України. Так, Джанкой для окупантів є важливим військових хабом в плані логістики. Нагадаємо, у травні партизани фіксували тривалі проблеми з логістикою у РФ після удару по летовищу в окупованому Джанкої в Криму. Додамо, ще у березні минулого року в Силах оборони півдня України після серії вибухів у Джанкої, який є вузловою станцією, зазначили, що ураження логістики окупантів продовжуватиметься й надалі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rf-zhaliyutsya-zupinku-perevezen-cherez-obvalennya-1731564429.html"
"В Україні виріс попит на IT-спеціалістів: кого шукають найчастіше","2024-11-14 08:22:00","В Україні росте попит на IT-спеціалістів, а також виріс попит на спеціалістів у деяких сферах, зокрема, маркетингу. Помітно виросла і кількість відгуків від кандидатів на різні вакансії. Про це розповідає РБК-Україна із посиланням на DOU. У жовтні 2023 року кількість вакансій на порталі jobs.dou.ua досягла нового рекорду з початку повномасштабного вторгнення – 5684 пропозиції. Це на 442 вакансії більше, ніж у попередньому місяці, і на 1400 більше порівняно з жовтнем минулого року. У жовтні відзначено й інші рекордні показники. Зокрема, вакансій у сфері маркетингу було найбільше за останній час – 639 пропозицій. У категоріях, пов'язаних з обробкою даних, також спостерігається зростання: для аналітиків відкрито 372 вакансії, для Data Engineer – 85, а для Data Science — 65. Крім того, кількість вакансій у DevOps досягла 180, що є другим за величиною показником за останні два роки.  Кількість вакансій у жовтні 2024-го за категоріями та досвідом (інфографіка DOU) Суттєво зросла і активність кандидатів: у жовтні кількість відгуків збільшилася на 7 тисяч порівняно з вереснем. Найбільша конкуренція залишається у категорії Front-end – на одну вакансію припадає 114 відгуків, а для QA кількість відгуків зменшилася до 78.  Середня кількість відгуків на одну вакансію (інфографіка DOU) Серед компаній, які активно публікували вакансії, лідирують Genesis (94 вакансії), SKELAR (82), PIN-UP Global і Nova Digital. Раніше РБК-Україна писало, що у третьому кварталі 2024 року ситуація на ринку праці в Україні залишалася складною, проте попит на працівників продовжував зростати завдяки поступовому відновленню економічної активності. За даними НБУ, кількість вакансій сягнула найвищого рівня з початку повномасштабного вторгнення, а зростання спостерігалося майже в усіх професійних сферах. Лідерами за попитом залишаються робітничі спеціальності, сфера обслуговування та роздрібна торгівля, зокрема в Києві, Львові та Дніпрі. Також уперше за два роки зафіксовано зростання кількості резюме, що свідчить про активізацію пошуків роботи серед українців. Також ми розповідали, що повномасштабна війна в Україні стала викликом для ринку праці, значно його змінивши. Жінки дедалі частіше освоюють професії, які традиційно вважалися ""чоловічими"" – в промисловості, на транспорті та в аграрному секторі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayini-viris-popit-it-spetsialistiv-kogo-1731523007.html"
"Перемога Трампа змусила Сеул переглянути плани постачання зброї Україні, - Bloomberg","2024-11-14 08:22:00","Перемога Дональда Трампа на виборах у США спонукає Південну Корею переглянути можливість прямого постачання зброї в Україну. І це рішення може вплинути на хід війни. Про це повідомляє РБК-Україна з посиланням на Bloomberg. Уряду президента Юн Сок Йоля тепер доведеться враховувати позицію обраного президента США, оскільки він розглядає питання про те, чи варто змінювати свою давню політику відмови від відправки летальної допомоги Києву, повідомив чиновник, який попросив не називати його імені, оскільки обговорення мають приватний характер і продовжуються. Інший урядовець повідомив, що Сеул також вивчає, як підхід Трампа до війни вплине на підтримку України серед низки країн. Коментарі припускають, що тепер Південна Корея навряд чи постачатиме боєприпаси в Україну, якщо тільки Пхеньян не зробить подальших дій або не з'явиться більше ясності щодо того, як Трамп діятиме щодо України. ""Було б досить ніяково, якби Південна Корея, яка навіть не є членом НАТО, втрутилася в цей момент, якщо Трамп прийде в Білий дім і захоче вийти з конфлікту"", - сказав Кім Чжон, професор політології в Університеті північнокорейських досліджень у Сеулі. Офіс президента заявив, що уряд розгляне можливі сценарії військової співпраці Росії та Північної Кореї після розгортання військ Пхеньяном і ухвалить контрзаходи. ""Ми тісно координуватимемо дії з нашим союзником і партнерами в цьому процесі"", - йдеться у заяві у відповідь на питання Bloomberg про останні плани Південної Кореї щодо відправки зброї в Україну. Загроза безпеці Сеул довгий час чинив опір закликам західних союзників задіяти його величезні військові запаси і безпосередньо відправляти зброю чи боєприпаси в Україну, воліючи натомість допомагати Києву за допомогою нелетальної допомоги. Однак розміщення Північною Кореєю до 12 тисяч військовослужбовців на Росії змінило цю позицію, і Юн Сок Йоль заявив, що пряма участь Пхеньяну у конфлікті становить загрозу безпеці його країни. ""Ми не виключаємо можливість надання озброєнь"", - заявив він на прес-конференції минулого тижня, поки ще не було результатів виборів у США, які відбулися декількома годинами раніше. ""Якщо ми надамо озброєння, то насамперед розглядатиметься питання про оборонну зброю"". Експорт летальної допомоги до Києва означатиме потужну підтримку України. Це також може принести користь південнокорейському бізнесу, якщо візьме участь у повоєнному відновленні України. Це рішення адміністрація Байдена, мабуть, вітала б. Але не зрозуміло, як відреагують Трамп та його команда. Обраний президент пообіцяв у ході передвиборчої кампанії покласти край війні ""протягом 24 годин"", змусивши Росію та Україну розпочати переговори, що викликало питання щодо майбутнього допомоги США Києву. Лідери Євросоюзу вже намагаються зрозуміти, чи зможуть вони продовжити зусилля України, якщо Трамп вирішить припинити підтримку США. Президент України Володимир Зеленський готується відправити посланця до Сеулу, щоб переконати Південну Корею переглянути свою позицію на свою користь. Південна Корея має величезні запаси 155-міліметрових артилерійських снарядів, які є стандартом НАТО, який використовує Україна. США та Південна Корея неодноразово звинувачували Кіма у відправленні боєприпасів та балістичних ракет для допомоги Путіну у війні в Україні. Південна Корея підрахувала, що було відправлено близько 8 млн снарядів. Постачання північнокорейських боєприпасів до Москви є для України більшою проблемою, ніж допомога, яку Росія отримує з інших джерел, включаючи Іран, заявив у вересні голова військової розвідки Києва Кирило Буданов. Обережна позиція Сеула у питанні постачання зброї Києву частково зумовлена його побоюваннями перетворити Росію на свого ворога. Міністерство закордонних справ Росії пригрозило ""наслідками безпеки"" для Південної Кореї, якщо вона поставить зброю в Україну. Зміцнення зв'язків між Пхеньяном і Москвою підштовхнуло Кім Чен Ина до посилення ворожості стосовно Південної Кореї, одночасно посиливши побоювання щодо здатності Північної Кореї зміцнити свою армію та зберегти свій режим за підтримки Росії. Кім і Путін підняли ставки у червні, відродивши пакт часів Холодної війни, погодившись підтримувати одна одну у разі нападу. Чиновники в Сеулі дали зрозуміти, що можуть розглянути можливість прямих постачань зброї, якщо Північна Корея отримає технологію, яка розширить її можливості для виробництва зброї масової поразки. Путін заявив, що не може виключити передачу Кіму високоточної зброї у відповідь на західну військову допомогу Україні.   Південна Корея надала Україні нелетальну допомогу , включаючи обладнання для розмінування, але й досі відмовляється відповідати на запити Києва на постачання зброї.","https://www.rbc.ua/rus/news/peremoga-trampa-zmusila-seul-pereglyanuti-1731565366.html"
"За добу більше 160 боїв, половина з них відбулась на двох напрямках, - Генштаб","2024-11-14 08:34:00","Протягом минулої доби, 13 листопада, відбулось 161 бойове зіткнення. Найбільше ворог атакував на Покровському й Курахівському напрямках. Про це повідомляє РБК-Україна з посиланням на Facebook-сторінку Генерального штабу Збройних сил України (ЗСУ). ""П’ять ударів по районах зосередження особового складу і ОВТ, один - по пункту управління і два - по артилерійських системах противника завдали за минулу добу ракетні війська та артилерія Сил оборони, до того ж авіацією уражено ще один важливий об’єкт противника"", - пише Генштаб.  Ситуація на напрямках  На Харківському напрямку росіяни вісім разів атакували в районах Вовчанська та Високої Яруги. На Куп'янському напрямку кількість боєзіткнень досягла 12.  На Лиманському напрямку зупинено вісім атак противника. Ворог концентрував зусилля в районах населених пунктів Чернещини, Зарічного, Новоєгорівки та Тернів. На Краматорському напрямку відбулось одне боєзіткнення у районі Ступочок. На Торецькому напрямку ворог сім разів намагався просунутися вперед у районах Торецька та Неліпівки. На Покровському напрямку росіяни 40 разів атакували неподалік Сухої Балки, Променя, Лисівки, Крутого Яру, Григорівки й не тільки.  На Курахівському напрямку окупанти 45 разів намагалися прорвати українські оборонні рубежі.  На Времівському напрямку відбито десять атак в районах населених пунктів Рівнопіль, Новопіль, Трудове й не тільки.  На Оріхівському напрямку ворог три рази намагались просунутись в напрямках Новоданилівки та Новоандріївки. На Придніпровському напрямку відбито п'ять атак. Втрати Росії  Від початку повномасштабної війни Російська Федерація (РФ) втратила більше 716 тисяч одиниць живої сили. За минулу добу Сили оборони ліквідували ще 1690 окупантів та знищили:  19 танків;  51 бойову броньовану машину;  64 артилерійські системи.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/dobu-bilshe-160-boyiv-polovina-vidbulas-dvoh-1731566073.html"
"Зеленський розпочав підготовку щорічного послання до Ради","2024-11-14 08:42:00","Президент України Володимир Зеленський доручив підготувати щорічне послання до Верховної Ради. Проект повинен бути готовий до 1 грудня. Про це повідомляє РБК-Україна з посиланням на розпорядження №130, опубліковане на сайті Офісу президента. Зеленський доручив створити робочу групу з підготовки проєкту щорічного послання до Верховної Ради про внутрішнє і зовнішнє становище України. Очолить робочу групу керівник Офісу президента Андрій Єрмак. Методичне та наукове забезпечення покладено на Олександра Богомолова - директора Національного інституту стратегічних досліджень, якого призначено заступником керівника робочої групи. Також до складу групи увійшли заступники керівника ОП Ірина Верещук, Ігор Жовква, Олена Ковальська, Роман Машовець, Віктор Микита, Ірина Мудра та Олег Татаров, а також радник президента з питань комунікацій Дмитро Литвин та керівник Державного управління справами Ігор Лисий. Робоча група повинна за місяць визначитися зі структурою та графіком підготовки проєкту, змістом необхідних матеріалів та до 1 грудня 2024 року підготувати і подати на розгляд проєкт. Нагадаємо, щорічно президент України звертається з посланням до парламенту. Глава держави викладає свою позицію з основних напрямів внутрішньої та зовнішньої політики або важливі рішення, прийняті ним. Щорічне послання президента за звичайних обставин проголошується до 31 березня поточного року. Востаннє Зеленський звертався до Ради з посланням у грудні 2022 року. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zelenskiy-rozpochav-pidgotovku-shchorichnogo-1731566399.html"
"Занадто високий, оптимальний чи недостатній: українці змінили думку щодо рівня мобілізації","2024-11-14 08:46:00","За останні пів року в Україні стало більше тих, хто оцінює рівень мобілізації як занадто високий. Водночас стало менше тих, хто вважає його недостатнім. Про це повідомляє РБК-Україна з посиланням на дані опитування соціологічної групи ""Рейтинг"". За даними опитування, у вересні 2024 року вважають, що нинішній рівень мобілізації: занадто високий - 26% (у лютому - 19%), оптимальний - 32% (у лютому - 30%), недостатній - 25% (у лютому - 36%) вагаються з відповіддю - 17% (у лютому - 15%).  Опитування проводилося соціологічною групою ""Рейтинг"" на замовлення Центру аналізу та соціологічних досліджень Міжнародного республіканського інституту (IRI) по всій Україні (крім окупованих територій Криму та Донбасу) у період з 27 вересня по 1 жовтня 2024 року. Всього було опитано 2000 мешканців України віком 18 років і старше. До вибірки не включені громадяни, які наразі перебувають за межами України. Помилка репрезентативності дослідження з довірчою імовірністю 0,95 для кожного показника не перевищує 3,5%. Нагадаємо, за даними опитування фонду ""Демократичні ініціативи"" та Центру Разумкова в березні 2024 року, 25% респондентів зазначили, що більшість з їхнього оточення намагаються уникати мобілізації, водночас 47% повідомили, що деякі зі знайомих уникають, а деякі готові бути мобілізованими. При цьому 10% заявили, що їхні знайомі здебільшого готові до мобілізації. За даними опитування Соціологічної групи ""Рейтинг"", у лютому 2024 року 30% респондентів заявили, що рівень мобілізації достатній. Вважали його занадто високим 19%. Відносна більшість українців (36%) оцінювали рівень мобілізації як недостатній.","https://www.rbc.ua/rus/news/zanadto-visokiy-optimalniy-chi-nedostatniy-1731566781.html"
"США відкрили базу протиракетної оборони у Польщі","2024-11-14 08:55:00","США відкрили нову базу протиракетної оборони (ПРО) на півночі Польщі, в місті Редзіково, недалеко від Балтійського узбережжя. Польський президент Анджей Дуда заявив, що ця подія підкреслює безпеку країни як члена НАТО, попри близькість до зони бойових дій в Україні. Про це повідомляє РБК-Україна з посиланням на Reuters. ""Сполучені Штати є гарантом безпеки Польщі"", - зазначив Дуда, додавши, що постійна присутність американських військ на базі наголошує на тому, що Польща ""не перебуває в російській сфері впливу"", попри своє комуністичне минуле до 1989 року. Відкриття бази відбулося на тлі побоювань деяких членів НАТО, викликаних перемогою Дональда Трампа на президентських виборах у США. Його заяви про те, що він не захищатиме країни, які недостатньо вкладають в оборону, викликали дискусії в альянсі. Однак Польща, один із найбільших вкладників в оборону відносно розміру економіки, не бачить причин для занепокоєння. Президент Дуда наголошує на хороших відносинах із Трампом і прихильності Польщі зміцненню альянсу. База в Редзіково є частиною більш масштабного протиракетного щита НАТО, ""Іджіс Ешор"", призначеного для перехоплення балістичних ракет малої та середньої дальності. Інші елементи щита включають базу в Румунії, есмінці США в іспанському порту Рота і радар у Туреччині. Кремль назвав відкриття бази спробою стримати Росію і ""загрозою"" для її безпеки ще 2007 року, на етапі планування проєкту. НАТО, зі свого боку, наполягає, що щит має виключно оборонний характер.   Раніше польські ЗМІ повідомляли, що Дуда планує візит до США для зустрічі із Трампом. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ssha-vidkrili-bazu-protiraketnoyi-oboroni-1731567315.html"
"Росія вночі запустила 59 безпілотників: скільки збила ППО","2024-11-14 09:03:00","У ніч на 14 листопада російські терористи атакували України 59-ма ударними безпілотними літальними апаратами (БпЛА) типу Shahed й дронами невстановленого типу. Протиповітряній обороні (ППО) наразі вдалось збити 21 БпЛА. Про це повідомляє РБК-Україна з посиланням на Telegram-канал Повітряних сил Збройних сил України (ЗСУ). Зазначається, що ворог запускав безпілотники із районів російського Курська.  Станом на 08:30, як й згадувалось вище, підтверджено збиття 21-го безпілотника в межах:  Сумської;  Харківської;  Полтавської;  Київської областей.  Ще 38 ворожих дронів були локаційно втрачено.  Обстріли України  З моменту початку повномасштабного вторгнення регулярні обстріли українських населених пунктів стали частиною повсякденного життя. Атаки здійснюються різними видами озброєння: зокрема, це ракети, керовані авіабомби (КАБ) і безпілотники-камікадзе, що завдають шкоди як цивільним об'єктам, так і критичній інфраструктурі. Крім того, в останні місяці значно зросла кількість нічних нападів із застосуванням дронів. Така тактика створює додаткову загрозу для мирного населення, посилюючи ризики їхньої безпеки.  11 листопада, терорист здійснив пуски ракет з імітацією ударів. Як повідомили в Центрі протидії дезінформації (ЦПД), Росія готова до нової хвилі масованих обстрілів. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiya-vnochi-zapustila-59-bezpilotnikiv-1731567815.html"
"З марсіанами швидше домовитись, ніж з росіянами, - екс-голова МЗС","2024-11-14 09:06:00","Всадити Путіна за стіл переговорів зараз нереально. Він може піти на поступки тільки після втрати Криму, який має для росіян сакральне значення. Про це в інтерв'ю РБК-Україна сказав український дипломат, екс-голова МЗС України Володимир Огризко. ""Якби напроти сиділи марсіани, я би з ними швидше домовився, ніж з росіянами. Тому що це абсолютно дивовижний народ"", - розповідає він. Поки що, каже екс-міністр, він не бачить жодних шансів всадити Кремль за стіл переговорів. ""Для початку треба, щоб Росія втратила Крим. І, до речі, багато військових західних справді високого стратегічного рівня мислення давно вже підказують нашим військовим, що треба починати з Криму. Треба обламати Крим у Росії"", - зазначив Огризко. За його словами, для Росії і Путіна особисто це щось сакральне. Він же звідти веде всю історію, він же звідти веде своє спадкоємство. ""Я не знаю, може він там навіть, по-моєму, спадкоємець римських імператорів. Наступного разу щось почуємо від нього, він же мусить рухатися вперед. І якщо Крим для нього падає, значить падає імідж як переможця, а це ж мачо, це ж людина, яка повинна всюди перемагати"", - впевнений Огризко.   Нагадаємо, три чверті жителів Росії підтримують війну проти України. У жовтні 2024 року більше половини хочуть мирних переговорів, проте на своїх умовах і в жодному разі не готові віддавати окуповані території України. Три чверті (76%) українців впевнені, що усі жителі Росії відповідальні за агресію проти України. Більшість українців (64%) переконані, що агресія Росії була неминучою після відновлення Україною незалежності.","https://www.rbc.ua/rus/news/marsianami-shvidshe-domovitis-nizh-rosiyanami-1731567997.html"
"Дуда пояснив, за якої умови Україна могла б отримати від Польщі МіГ-29","2024-11-14 09:24:00","Польща могла б розглянути можливість передачі Україні своїх винищувачів МіГ-29. Проте НАТО має передислокувати літаки на польські авіабази. Про це повідомляє РБК-Україна з посиланням на президента Польщі Анджея Дуду, якого цитує Polsat News. Питання передачі радянських літаків МіГ-29 Дуда обговорив з генсеком НАТО Марком Рютте. Польський президент наголосив, що головна умова для передачі винищувачів Україні - це гарантії захисту неба Польщі з боку союзників. ""У нас ще є одна ескадрилья МіГів, є рішення щодо цього. Зараз ми використовуємо літаки МіГ-29, які виконують наші місії. Якщо ми їх передамо Україні, то є одна принципова умова, а саме - наше небо має бути захищене"", - заявив він. Дуда зазначив, що Польща щодня надає допомогу Україні, оскільки країна є транзитним хабом. За його словами, якби не польська інфраструктура, то Україна була б у ""надзвичайно складній ситуації"".   Польські МіГ-29 для України Нагадаємо, президент Володимир Зеленський заявив, що Україна домовилася з НАТО щодо направлення літаків в Польщу, щоб натомість Варшава змогла передати свої МіГ-29. Глава держави наголосив, що Польща знайшла іншу причину не передавати радянські винищувачі. Глава МЗС Польщі відповів Зеленському, заявивши, що Варшава зробила для України більше, ніж будь-які інші країни. Перед цим у Польщі заявляли, що почуватимуться ""незахищеними"", якщо віддадуть своїх МіГ-29, оскільки літаки є частиною протиповітряної оборони. Варшава також говорить, що зможе передати МіГ-29 лише після отримання нових винищувачів, які були замовлені у союзників. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/duda-poyasniv-koyi-umovi-ukrayina-mogla-otrimati-1731569093.html"
"На Харківщині через обстріл РФ декілька населених пунктів залишились без світла","2024-11-14 09:31:00","14 листопада близько 03:40 у районі Слатиного Харківської області було пошкоджено високовольтну лінію електропередачі внаслідок російського обстрілу. Через це декілька населених пунктів залишились без світла.  Про це заявив начальник Дергачівської міської військової адміністрації В’ячеслав Задоренко, повідомляє РБК-Україна з посиланням на його допис в Telegram. За його словами, на ранок 14 листопада електропостачання відсутнє у Слатиному, Безруках, Прудянці, Цупівці та Новій Козачій. Наразі на місці працюють профільні спеціалісти, а енергетики докладають усіх зусиль, щоб якнайшвидше відновити електропостачання в постраждалих населених пунктах. Обстріли Харкова та області Російські війська продовжують регулярно обстрілювати Харків та Харківську область. Увечері 9 листопада вони завдали удару по місту за допомогою гібридної ракети та авіабомби ""Гром-Е1"". Вибух відбувся на відкритій місцевості, однак уламки боєприпасу пошкодили житлові будинки. Вранці 10 листопада ворог завдав ще одного удару по Харкову, цього разу в Київському районі міста. Крім атак на Харків, у ніч на 10 листопада Росія запустила рекордну кількість дронів по Україні. Під удар потрапили Одеська область, де постраждали двоє людей, та Київська область, де сили ППО збили 15 безпілотників, які спрямовували на столицю. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/harkivshchini-cherez-obstril-rf-dekilka-naselenih-1731569519.html"
"Ніхто не говорив, що Трамп буде на побігеньках у Кремля, - український дипломат","2024-11-14 09:43:00","Україна не повинна йти за принципом ""все пропало"" щодо перемоги Дональда Трампа у виборах президент Сполучених Штатів Америки (США). Останній є підприємцем, у зв'язку з чим необхідно подумати над тим, як він може заробити на підтримці Києва. Про це в інтерв'ю РБК-Україна розповів український дипломат, ексголова Міністерства закордонних справ (МЗС) України Володимир Огризко. ""Я не думаю, що нам треба йти за принципом ""все пропало"". Це найпростіший варіант, але мені здається найнеправильніший. Зрештою ніхто ж не говорив, і сам Трамп ніколи не говорив, що він буде на побігеньках у Кремля"", - заявив Огризко.  За словами дипломата, Трамп бажає зробити Америку знову великою, що неможливо ставши другим номером у світовій політиці й підпорядковуватись воєнному злочинцю та диктатору Володимиру Путіну.  Огризко впевнений у тому, що наразі Київ повинен розробити чіткий проєкт того, що саме України може запропонувати Штатами. Трамп є підприємцем та завжди займався бізнесом. Відповідно до цього республіканець бажає отримувати результати, у тому ж числі й від американсько-українських відносин.  Крім того, дипломат зауважив, що майбутньому президенту Штатів необхідно пояснити й те, що він втратить у разі поразки України у війні.  ""Трамп знову-таки просто сяде собі і спокійно подумає, ну добре, якщо я допоможу Путіну, він загарбає зараз 20% України, потім піде далі. Що я від цього матиму? Тільки проблеми. Якщо я допоможу Україні вистояти і перемогти Путіна, я на цьому тільки зароблю. І політично, і економічно. Ну то який буде робити висновок той самий Трамп?"", - пояснив Огризко.  Позиція Трампа щодо війни в Україні На початку вересня Дональд Трамп пообіцяв, що, здобувши перемогу на виборах і ставши очільником Білого дому, ініціює телефонні розмови з президентом України Володимиром Зеленським і диктатором Путіним, щоб досягти угоди ""впродовж 24 годин"". Крім того, цього ж місяця Трамп мав зустріч із Зеленським, під час якої президент України представив йому свій план щодо досягнення перемоги. За результатами обговорень Трамп зазначив, що прагне досягти ""справедливої угоди для всіх сторін"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/nihto-ne-govoriv-shcho-tramp-bude-pobigenkah-1731570215.html"
"Поліція Києва звернулась до водіїв з важливим попередженням: про що йдеться","2024-11-14 09:52:00","Патрульна поліція Києва попередила водіїв про погіршення погодних умов у столиці та необхідність дотримуватись Правил дорожнього руху (ПДР) - щоб уникнути небезпек. Про це повідомляє РБК-Україна із посиланням на прес-службу правоохоронців у Facebook. Що саме радять водіям у поліції Учасникам дорожнього руху нагадали, що (згідно з даними Українського гідрометеорологічного центру) у четвер, 14 листопада, у Києві ймовірні: дощ мокрий сніг З огляду на такі погодні умови водіям нагадали про кілька основних порад, щоб поїздка в негоду була безпечною: увімкніть ближнє світло фар дотримуйтесь інтервалу та дистанції між транспортними засобами обирайте безпечну швидкість якщо виникла необхідність зупинитися - знижуйте швидкість поступово не робіть різких маневрів якщо опади такої сили, що ви втрачаєте з поля зору транспорт, який їде попереду, зупиніться на узбіччі й обов'язково ввімкніть аварійну сигналізацію ""Якщо під час руху ви побачили, що хтось потрапив у скрутне становище через негоду та потребує допомоги, не залишайтеся осторонь. У разі потреби телефонуйте на спецлінію ""112"". Будьте уважні за кермом, зважайте на погодні умови та керуйте відповідально. Бережіть себе"", - підсумували у поліції.  Допис правоохоронців (скриншот: facebook.com/kyivpatrol) Нагадаємо, раніше в Укргідрометцентрі повідомляли, що впродовж 13 листопада на території України очікуються такі небезпечні метеорологічні явища, як ожеледь (на Закарпатті та у Карпатах), а також ожеледиця й місцями - утворення снігового покриву (у західних областях, а також у Житомирській і Вінницькій областях). Згодом деякі регіони України почало засипати снігом. У четвер, 14 листопада, снігу в деяких населених пунктах і на дорогах країни суттєво побільшало. Читайте також, коли саме Києва дістався перший сніг у цьому році. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/politsiya-kieva-zvernulas-vodiyiv-vazhlivim-1731570703.html"
"Переведення годинників на зимовий та літній час: яке ставлення українців","2024-11-14 09:54:00","Більшість українців (55%) підтримують ініціативу скасування переведення годинників на зимовий час восени та на літній час навесні. Хочуть залишити цю практику 39% респондентів. Про це повідомляє РБК-Україна з посиланням на дані опитування соціологічної групи ""Рейтинг"". За даними опитування, 7% не визначилися з думкою з цього питання.  Опитування проводилося соціологічною групою ""Рейтинг"" на замовлення Центру аналізу та соціологічних досліджень Міжнародного республіканського інституту (IRI) по всій Україні (крім окупованих територій Криму та Донбасу) у період з 27 вересня по 1 жовтня 2024 року. Всього було опитано 2000 мешканців України віком 18 років і старше. До вибірки не включені громадяни, які наразі перебувають за межами України. Помилка репрезентативності дослідження з довірчою імовірністю 0,95 для кожного показника не перевищує 3,5%. Закон про відмову від літнього часу Практика переведення годинників існує у більшості розвинених країн Заходу, зокрема у США та країнах Європейського Союзу. У більшості країн третього світу перехід на літній час або не запроваджувався, або скасований. У липні Верховна Рада ухвалила закон щодо обчислення часу в Україні, який передбачає відмову від переведення годинників на літній час. Автором проєкту є спікер парламенту Руслан Стефанчук, який був обраний від ""Слуги народу"". У Комітеті економічного розвитку Ради згадують ""наукові дослідження"", які ""пов'язують зміни часу із захворюваннями серцево-судинної або імунної систем, оскільки вони переривають біологічні цикли"". Водночас президент України Володимир Зеленський не збирається підписувати цей закон. Спроби скасувати літній час В Україні вже робили спробу відмовитися від літнього часу. Це зробила Партія регіонів у 2011 році слідом за скасування переходу на території Росії. Але тоді остаточного рішення ухвалено не було через позицію голови Ради Володимира Литвина. Усі 27 країн ЄС та 15 інших країн континенту (всього 42) запроваджують літній час в останню неділю березня та скасовують в останню неділю жовтня. Такий самий порядок діє і в Україні. Канада та США вводять літній час у другу неділю березня, скасовують у першу неділю листопада.","https://www.rbc.ua/rus/news/perevedennya-godinnikiv-zimoviy-ta-litniy-1731570879.html"
"Російський десант вибили з Куп'янська, ворог не закріпився, - МВА","2024-11-14 10:07:00","Російський десант прорвався у Куп'янськ Харківської області. Окупантів вдалося знищити, ворог не закріпився. Про це повідомляє РБК-Україна з посиланням на начальника Куп'янської міської військової адміністрації Андрія Беседіна, якого цитує ""Думка"". Він зазначив, що російському десанту, який 13 листопада, прорвався на лівобережну частину Куп'янська, закріпитися не вдалося. На питання про те, чи вдалося ліквідувати росіян, які розбіглися по будинках, Беседін сказав: ""Знищили"". Начальник Куп'янської МВА додав, що ситуація у місті станом на ранок 14 листопада контрольована. Керівник Центру протидії дезінформації при РНБО Андрій Коваленко підтвердив, що інформація про закріплення ворога у Куп'янську не відповідає дійсності.  ""Була відповідна спроба ворога, але росіян знищили. Станом на ранок ситуація контрольована Силами оборони"", - зазначив Коваленко.  скриншот deepstatemap.live Росіяни проникли у Куп'янськ У середу, 13 листопада, сервіс DeepState показав кадри атаку окупантів на Куп'янськ. Як зазначили аналітики, дві колони техніки противника висунулися до міста з району Лиману Першого. Українським військовим вдалося знищити техніку ворога. З підбитої ""мотолиги"" близько 15 окупантів розбіглися по будинках у Куп'янську. Росіяни спробували викликати підкріплення, яке також уразили Сили оборони. Додамо, що Генштаб вдень 13 листопада повідомив, що загарбники у формі ЗСУ намагалися наступати на Куп'янському напрямку. Росіяни задіяли близько 15 одиниць техніки, штурмові групи ворога атакували в чотири хвилі. Українським військовим вдалося зупинити атаку ворога і знищити всю бронетехніку окупантів. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyskiy-desant-vibili-kup-yanska-vorog-1731571651.html"
"Долар пішов униз: свіжі курси валют в обмінних пунктах","2024-11-14 10:20:00","Курс долара в обмінних пунктах України почав знижуватися після зниження на міжбанківському валютному ринку. Про це повідомляє РБК-Україна з посиланням на дані моніторингу ринку. На ранок 14 листопада середній курс продажу долара в Україні впав на 5 копійок до 41,70 гривень, курс євро впав на 15 копійок до 44,40 гривень. В обмінних пунктах купують долар у середньому по 41,20 гривні, євро по 43,70 гривні. На міжбанку курс сьогодні перебуває на рівні 41,29-41,31 грн/долар (купівля-продаж) – зниження на 1 копійку порівняно із закриттям у попередній день. Офіційний курс Національний банк України (НБУ) знизив курс долара до гривні. Долар подешевшав після зростання напередодні. Офіційний курс на 14 листопада 2024 року встановлено на такому рівні: 41,3413 грн за 1 долар (-0,0350 грн). Офіційний курс євро становитиме 43,9499 гривень за 1 євро (+0,0083 грн). Коментар НБУ Як зазначається в Інфляційному звіті НБУ за жовтень, НБУ зберігає активну присутність на валютному ринку та компенсує структурний дефіцит валюти в приватному секторі для забезпечення помірних двосторонніх курсових коливань залежно від змін ринкової кон’юнктури. За даними НБУ, це сприяє утриманню інфляційних та курсових очікувань під контролем, збереженню довіри до гривні та приведенню інфляції до цілі 5%. ""НБУ має намір використовувати гнучке інфляційне таргетування до нормалізації функціонування економіки та відновлення повноцінного формату інфляційного таргетування з плаваючим обмінним курсом"", - йдеться у звіті.","https://www.rbc.ua/rus/news/dolar-pishov-uniz-svizhi-kursi-valyut-obminnih-1731572424.html"
"Перший млинець глевкий. Зірка ЧС-2010 зазнав фіаско в тенісному дебюті","2024-11-14 10:27:00","Колишній нападник футбольної збірної Уругваю Дієго Форлан у дуеті з аргентинським тенісистом Федеріко Корією програв у першому раунді парного розряду Uruguay Open. Про це повідомляє РБК-Україна з посиланням на результат поєдинку. Uruguay Open, парний розряд, 1-й раунд Корія/Форлан – Аріас/Себальйос – 0:2 (1:6, 2:6)   Найкращий бомбардир Мундіалю-2010 отримав вайлдкард від організаторів ""челленджера"" в Монтевідео. 45-річний Форлан із партнером протистояв парі болівійців – Борісу Аріасу та Федеріко Себальйосу. Матч тривав усього 49 хвилин. На старті суперники обмінялися набраними пунктами. Та далі болівійський дует просто ""зім'яв"" уругвайця з аргентинцем. Аріас і Себальйос видали відрізок із п'яти виграних геймів поспіль і з першої спроби реалізували сетбол. За схожим сценарієм пішла й друга партія. У третьому геймі болівійці оформили перший брейк і здобули стратегічну перевагу. Форлан і Корія зуміли взяти два гейми, чинили опір на матчболах, та однаково поступилися за 29 хвилин.   Diego Forlán ya juega su primer partido pro. En cancha, para el dobles en Montevideo, con Fede Coria.pic.twitter.com/jIu2Ca11uM     Хто такий Дієго Форлан Уродженець столиці Уругваю, виховувався в академіях місцевих ""Пеньяроля"" і ""Данубіо"", а також в ""Індепендьєнте"" з аргентинської Авельянеди. У сезоні 1998/99 дебютував у тамтешній Прімері. Посеред сезону 2001/02 опинився в ""Манчестер Юнайтед"", але в чемпіонаті Англії так і не освоївся та в 2004 році перейшов до іспанського ""Вільярреала"". Завоював трофей Пічічі в дебютній кампанії та після трьох років у лавах ""Жовтої субмарини"" переїхав у мадридський ""Атлетіко"". Там вдруге став найкращим бомбардиром Ла Ліги (2008/09), завоював трофей Ліги Європи та Суперкубок УЄФА. Під завісу ігрової кар'єри встиг пограти в Італії (""Інтер""), Бразилії (""Інтернасьйонал""), Японії (""Серезо Осака""), на батьківщині (""Пеньяроль""), в Індії (""Мумбай Сіті"") та Гонконзі (""Кітчі""). Виграв чемпіонські титули Уругваю і Сянгану. Зі збірною Уругваю дійшов до півфіналу ЧС-2010, де став найкращим бомбардиром турніру, та тріумфував на Копа Амеріка-2011. Загалом зіграв за національну команду 112 матчів (36 голів). Тренував рідний ""Пеньяроль"" і ""Атенас"". У дитинстві поєднував заняття футболом із тенісом. Згодом зробив кар'єрний вибір на користь першого. Однак, після завершення виступів на професіональному рівні повернувся до іншого захоплення. До слова, напередодні пригадали топ-10 найгірших форвардів англійської Прем'єр-ліги. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/pershiy-mlinets-glevkiy-zirka-chs-2010-zaznav-1731572869.html"
"Вчиняли підпали й шпигували для ворога. Правоохоронці затримали ще двох зрадників","2024-11-14 10:33:00","Затримано ще двох поплічників спецслужб Російської Федерації (РФ), які вчиняли підпал, а також шпигували для ворога у Запорізьких й Волинських областях. Обидвом загрожує довічне ув'язнення.  Про це повідомляє РБК-Україна з посиланням на Telegram-канал Служби безпеки України (СБУ).  Що сталось  У Запоріжжі затримано 31-річного наркозалежного, який вже сидів раніше у тюрмі за крадіжки. Після виходу на волю його було завербовано ворогом. За вказівками останніх зрадник підпалив службовий автомобіль ЗСУ, який проходив техобслуговування після бойових завдань на фронті. Зокрема відслідковував наявність особового складу на місцях дислокації Сил оборони. Його затримали під час спроби підпалу чергового авто.  Фото: правоохоронці затримали ще двох зрадників (t.me/SBUkr) Другим зрадником виявився 18-річний житель Волині. Він спалив релейну шафу на лінії залізничного сполучення поблизу обласного центру. ""Таке завдання він отримав від представника спецслужб РФ, який дистанційно залучив молодика до співпраці через російські Telegram-канали з пошуку ""легких"" заробітків"", - додає СБУ.  Що загрожує  Обидвом зрадникам повідомили про підозру за:  ч. 2 ст. 113 - диверсія, вчинена в умовах воєнного стану; ч. 2 ст. 28, ч. 1 ст. 114-1 - перешкоджання законній діяльності ЗСУ та інших військових формувань за попередньою змовою групою осіб; ч. 2 ст. 28, ч. 2 ст. 194 - умисне пошкодження чужого майна, вчинене шляхом підпалу за попередньою змовою групою осіб. Обидвом зрадникам, як й зазначалось вище, загрожує довічне з конфіскацією майна.  Нагадаємо, РБК-Україна писало про те, що у Чернігові затримали агента російської розвідки, який вчиняв підпали та планував убивства воїнів Збройних сил України (ЗСУ). Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/vchinyali-pidpali-y-shpiguvali-voroga-pravoohorontsi-1731573217.html"
"Україну продовжує засипати снігом: де випало найбільше (фото, відео)","2024-11-14 10:42:00","У четвер, 14 листопада, деякі області України продовжує засипати снігом. РБК-Україна розповідає, що про це відомо. Де в Україні дороги й міста засипало снігом Про суттєву кількість снігу повідомляють у Харкові. Місцеві пабліки та користувачі соціальних мереж публікують кадри, на яких можна побачити засніжені вулиці, дерева, будівлі. ""Засипало, так засипало"", - пишуть у Telegram-каналі ""Труха Харьков"". Радіють першому снігу і в Лозівській громаді Харківської області. ""Дякуємо захисникам та захисницям за можливість зустрічати перший сніг у рідній Лозівській громаді, у вільній Україні. Лозова - це Україна! Слава Україні"", - написав міський голова Сергій Зеленський.  Не оминув сніг і місто Ізюм Харківської області.  ""Україну вже засипало снігом: Харків, Полтава, Кіровоградщина і це ще не повний список. Чекаємо на Черкащину. Потужний Jingle bells"", - розповіли у ""CHERKASY POST"". Діляться у соцмережах і кадрами засніженого ранкового Дніпра.  Засипало снігом і місто Славута в Шепетівському районі Хмельницької області України.  Сніг у місті Славута (скриншот: facebook.com/Po.slavutsky) Кадрами з першим снігом діляться також мешканці міста Суми.  Перший сніг у Сумах (скриншот: facebook.com/Юлия Майборода) Про перший сніг повідомляють і в Білоцерківському районі Київській області. ""З першим снігом. Білоцерківщина, Київщина"", - йдеться у дописі ""Київ Онлайн"". Де в Україні сніг випав уперше й коли Нагадаємо, в ніч з неділі, 29 вересня, на понеділок, 30 вересня, у Карпатах суттєво впала температура повітря, тож на високогір'ї випав перший сніг. Користувачі соціальних мереж активно ділились кадрами, на яких видно було засніжені схили та ліси. У ДСНС також показали, як виглядала засніжена гора Піп Іван (одна з найвищих вершин Українських Карпат, розташована на південно-східному кінці головного хребта масиву Чорногора, на межі Івано-Франківської та Закарпатської областей). Крім того, рятувальники закликали туристів не нехтувати безпекою та утриматись від походів. Тим, хто все ж таки вирішив йти в гори, порадили підготуватись як слід - взяти з собою теплі рукавиці, бафи для захисту шиї та обличчя, а також надягати кілька шарів теплого одягу й зимове взуття. У вівторок, 1 жовтня, на високогір'ї Карпат спостерігався сніговий покрив висотою до 13 сантиметрів. У неділю, 3 листопада, перший сніг випав у Харкові, а вже 4 листопада перший сніг дістався Києва. У середу, 13 листопада, снігом почало засипати різні регіони України (починаючи із західних областей). Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinu-prodovzhue-zasipati-snigom-de-vipalo-1731573668.html"
"Майбутній радник президента США: Трамп хоче привести Україну та РФ до переговорів","2024-11-14 10:43:00","Майбутній президент США Дональд Трамп хоче привести Україну та Росію до переговорів. Новообраний лідер зосереджений на припиненні війни. Про це повідомляє РБК-Україна з посиланням на конгресмена-республіканця від штату Флорида Майка Волца, якого цитує ""Голос Америки"". Майк Волц може стати радником з національної безпеки у майбутній адміністрації президента США. Дональд Трамп номінував Волца на вказану посаду. Після зустрічі республіканців з Трампом у середу, 13 листопада, Волц заявив, що Трамп хоче привести Україну та РФ за стіл переговорів. ""Президент чітко висловився, що він бажає привести обидві сторони до столу переговорів. Він зосереджений на припиненні війни, а не її продовженні"", - сказав він. Республіканець додав, що бачення безпекової політики щодо України залежить від рішення Трампа. Варто додати, що радник з національної безпеки - це важлива посада в адміністрації президента США. В адміністрації Джо Байдена цей пост обіймає Джейк Салліван. Радник відповідає за інформування президента про ключові питання національної безпеки та координацію з різними агенціями.   Позиція Трампа щодо України Нагадаємо, днями Дональд Трамп заявив, що у перший день на посаді президента США він хоче посадити Україну та Росію за переговори. Перед виборами Трамп неодноразово заявляв, що завершить війну за 24 години. Західні ЗМІ публікують декілька версій так званого ""мирного плану"" Трампа. Видання The Wall Street Journal припускає, що Трамп запропонує Україні не вступати в НАТО протягом 20 років в обмін на подальше постачання зброї. При цьому Україні доведеться відмовитися від 20% території. The Telegraph пише, що Трамп попросить європейські війська увійти в буферну зону між арміями України та РФ. Політолог Ігор Рейтерович у коментарі РБК-Україна зазначив, що новообраний президент США може запропонувати перемир'я. За його словами, це не означає повноцінний мир або поступки України. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/maybutniy-radnik-prezidenta-ssha-tramp-hoche-1731573605.html"
"Український модуль ""Пернач"" допустили до використання в Силах оборони","2024-11-14 10:45:00","Міністерство оборони України затвердило та кодифікувало дистанційно-керований бойовий модуль ""Пернач"" вітчизняного виробництва для використання у підрозділах Сил оборони. Про це повідомляє РБК-Україна з посиланням на прес-службу Міністерства оборони України. Модуль ""Пернач"" оснащений туреллю з кулеметом калібру 7.62 мм, а також блоком системи управління, який включає акумулятор та камеру. Оператор керує модулем із захищеного укриття за допомогою пульта і FPV-окулярів, на які передається зображення з відеокамери. ""Пернач"" ""Пернач"" - це сучасний український зразок озброєння, який представляє собою дистанційно-керований бойовий модуль. Цей модуль призначений для встановлення на різноманітну бронетехніку, а також на стаціонарні об'єкти, забезпечуючи їм додаткові вогневі можливості. ""Пернач"" має високий рівень модульності, що дозволяє конфігурувати його під різні завдання та типи носіїв. Це означає, що модуль може бути оснащений різними видами озброєння, системами наведення та іншими компонентами залежно від конкретних потреб. Модуль може бути оснащений різноманітним озброєнням, включаючи автоматичні гранатомети, протитанкові ракетні комплекси, кулемети та інші види стрілецької зброї. Це робить його універсальним засобом для ураження як наземних, так і повітряних цілей. ""Пернач"" обладнаний сучасними системами наведення, які забезпечують високу точність стрільби вдень і вночі, за будь-яких погодних умов. Це дозволяє ефективно вражати цілі на значних відстанях. Далекобійна зброя українського виробництва Українські військові вже провели десятки операцій з атаками на об'єкти на території Росії, часто використовуючи дрони українського виробництва. За словами керівника ГУР Міноборони Кирила Буданова, українські дрони здатні уражати цілі на відстані до 1800 км. У серпні президент Володимир Зеленський оголосив про перше успішне застосування вітчизняної ракети-дрона ""Паляниця"". Він також зазначив, що Україна займається розробкою власних балістичних ракет. Більше про секретні розробки української зброї читайте у нашому матеріалі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinskiy-modul-pernach-dopustili-vikoristannya-1731573948.html"
"Українці відповіли, якою мовою розмовляють вдома","2024-11-14 10:50:00","Більшість українців (58%) розмовляють вдома українською мовою, ще 9% респондентів розмовляють російською. Про це повідомляє РБК-Україна з посиланням на дані опитування соціологічної групи ""Рейтинг"". Водночас 31% опитаних розмовляють і українською, і російською.  Серед тих, хто зазвичай розмовляє вдома тільки українською або тільки російською, тільки 7% перейшли на неї нещодавно.  Опитування проводилося соціологічною групою ""Рейтинг"" на замовлення Центру аналізу та соціологічних досліджень Міжнародного республіканського інституту (IRI) по всій Україні (крім окупованих територій Криму та Донбасу) у період з 27 вересня по 1 жовтня 2024 року. Всього було опитано 2000 мешканців України віком 18 років і старше. До вибірки не включені громадяни, які наразі перебувають за межами України. Помилка репрезентативності дослідження з довірчою імовірністю 0,95 для кожного показника не перевищує 3,5%. Нагадаємо, у червні 2024 року 95% опитаних вважають себе етнічними українцями, 2% - етнічними росіянам. До початку війни, у 2021 році, українцями вважали себе 87% респондентів, росіянами - 9%. За даними опитування Центру Разумкова, у червні 2024 року 75,5% респондентів, відповідаючи на запитання, якою мовою більш престижно розмовляти серед їх друзів і колег по роботі чи навчанню, назвали українську мову, 6% - російську.","https://www.rbc.ua/rus/news/ukrayintsi-vidpovili-koyu-movoyu-rozmovlyayut-1731574223.html"
"Ребров сенсаційно викликав у збірну України дебютанта замість зірки ""Динамо""","2024-11-14 10:58:00","Оборонець львівського ""Руха"" Олексій Сич отримав дебютний виклик до лав національної команди України на вирішальні поєдинки Ліги націй. Про це повідомляє РБК-Україна з посиланням на офіційний сайт УАФ. 23-річний універсал ""жовто-чорних"" поїде в табір збірної України. У команді Сергія Реброва він замінить оборонця київського ""Динамо"" Олександра Тимчика. Сич уперше запрошений до складу ""синьо-жовтих"". Раніше він виступав за молодіжну збірну України (22 матчі) та олімпійську команду (3 поєдинки). Правий оборонець, який також може закрити позиції в центрі та опорній зоні, основний виконавець ""Руха"" (11 матчів у Прем'єр-лізі, 3 результативні передачі). Тимчик став черговою втратою збірної України перед листопадовим вікном Ліги націй. 16 листопада ""синьо-жовті"" зустрінуться з Грузією, а 19 листопада протистоятимуть Албанії. Підопічні Реброва зобов'язані перемагати, щоб претендувати на вихід у Дивізіон A. Хто такий Олексій Сич Уродженець села Зоря неподалік Рівного, вихованець львівських ""Карпат"". Дебютував на дорослому рівні в сезоні 2019/20. Влітку 2020-го вільним агентом перебрався в ""Рух"". На правах оренди захищав кольори галицьких ""Карпат"" у Другій лізі, а в сезоні 2022/23 виступав за бельгійський ""Кортрейк"" (17 матчів, 1 гол). Основним виконавцем ""Руха"" став у минулому сезоні, зігравши всі 30 поєдинків Прем'єр-ліги. У складі молодіжної збірної України дійшов до півфіналу Євро-2023. Батько – Микола Сич – грав за ""Карпати"", луцьку ""Волинь"" та низку інших команд. До слова, раніше розібрали варіанти збірної України для виходу з групи Ліги націй. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rebrov-sensatsiyno-viklikav-zbirnu-ukrayini-1731574704.html"
"Огризко оцінив ймовірність запрошення України в НАТО","2024-11-14 11:13:00","Запрошення України в НАТО наразі виглядає малоймовірним. Це питання політичної волі та рішучості. Про це в інтерв'ю РБК-Україна розповів український дипломат, ексголова МЗС України Володимир Огризко. ""З'явиться умовний Орбан, скаже, а я, баба Яга, проти. Часу для умовляння Орбана вже немає. Тим більше він знає, що через два місяці буде Трамп, який, можливо, його підтримав"", - зазначив дипломат. Він додав, що питання запрошення України в НАТО перейшов у розряд теоретичних. За словами Огризка, якби перемогла демократка Камала Гарріс, такий варіант міг би бути можливим. Але наразі, на думку дипломата, шанси мінімальні.  ""Хоча так само Орбан може вийти попити каву в той момент, коли будуть приймати якісь рішення. Такий варіант теж не виключений. Тут питання в політичній волі і в рішучості. А якщо волі нема, тоді ми повертаємося до того, що це політична імпотенція"", - вважає дипломат.  Вступ України в НАТО Під час повномасштабної війни Україна просунулася у питанні вступу до НАТО. Восени 2022 року Україна подала заявку на прискорений вступ до Альянсу. Українське керівництво закликало ухвалити політичне рішення та надати чіткий графік вступу. Поки що такого рішення не було ухвалено. У НАТО неодноразово запевняли, що тримають ""двері відчиненими"" для України. Але союзники наголошують, що Україна не зможе вступу до Альянсу, поки не закінчиться війна. Як зазначав президент Володимир Зеленський, запрошення України в НАТО - це частина плану перемоги України. При цьому Україна хотіла б отримати запрошення ще до повернення Дональда Трампа до Білого дому. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ogrizko-otsiniv-ymovirnist-zaproshennya-ukrayini-1731575596.html"
"Ізраїль вивчає український досвід боротьби з дронами, - посол Бродський","2024-11-14 11:13:00","Між Україною та Ізраїлем існує тісна співпраця, зокрема у вивченні українського досвіду боротьби з дронами. Про це заявив Надзвичайний і Повноважний Посол Держави Ізраїль в Україні Міхаель Бродський, повідомляє РБК-Україна з посиланням на його виступ на KJF-2024. ""Ізраїль повинен вивчати цей досвід, повинен користуватися цим досвідом, і ми це вже робимо, тому що ми зараз теж зіткнулися з тою самою проблемою іранських дронів у нас в Ізраїлі"", - сказав він. Бродський також додав, що в Україні під час війни з'явилися певні технології, і Ізраїль їх вивчає, аби користуватись ними у майбутньому. ""Що стосується ізраїльських технологій, то Україна завжди була зацікавлена в них. Я впевнений, що навіть зараз, але і після закінчення війни ці технології будуть дуже корисні для України"", - впевнений він. Щодо допомоги обом країнам з боку США, Бродський заявив, що адміністрація Дональда Трампа зосередиться на закінченні воєн, тому американська допомога має бути продовжена. ""Це взагалі не питання. Зараз головне питання - не як продовжити допомогу, а як закінчити всі війни"", - впевнений він. Київський єврейський форум (Kyiv Jewish Forum) відбувається вже п’ятий рік поспіль. Цього року він пройшов в онлайнформаті, а центральним майданчиком став Вашингтон. Організаторами Kyiv Jewish Forum є Єврейська конфедерація України та The Jerusalem Post. Медіапартнери KJF-2024: NV, Oboz.ua, РБК-Україна, Telegraf.ua, Інтер. Нагадаємо, президент ЄКУ, віцепрезидент Всесвітнього Єврейського Конгресу Борис Ложкін під час відкриття форуму наголосив: українці та ізраїльтяни покладають великі сподівання на повернення у США адміністрації, яка раніше демонструвала свою рішучість допомагати як Україні, так і Ізраїлю.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/izrayil-vivchae-ukrayinskiy-dosvid-borotbi-1731575639.html"
"Путін урізав виплати для поранених на війні і підняв суму для інвалідів","2024-11-14 11:20:00","Уряд Російської Федерації за дорученням Володимира Путіна різко скоротив виплати пораненим на війні проти України. У той же час виплати для інвалідів зросли. Про це повідомляє РБК-Україна з посиланням на сайт уряду РФ . До сьогодні окупантам платили по 3 млн рублів (близько 100 тисяч доларів) за будь-яке поранення Уряд РФ запровадив трирівневу шкалу, де розмір компенсації залежить від ступеня тяжкості поранення. Найбільш важко поранені, як і раніше, отримають 3 млн рублів, які раніше гарантувалися всім пораненим солдатам, йдеться в документі. Виплата за поранення середньої тяжкості скорочено до 1 млн рублів, а за легкі поранення – до 100 тисяч рублів (1 тисяча доларів). Після появи постанови уряду РФ Путін збільшив на 1 млн до 4 млн рублів виплати військовим, які отримали на війні поранення, що спричинило інвалідність. Указ з'явився наступного дня запровадження диференційованої шкалі виплат пораненим на війні, що призвело до фактичного скорочення до 30 разів виплат за всіма пораненнями, крім тяжких. Як зазначає Bloomberg, родичка Путіна і заступник військового міністра Ганна Цивільєва на початку цього місяця порушила питання про те, як справедливіше розподілити компенсацію після відвідування госпіталю в Москві і зустрічі з солдатами та лікарями, які озвучили цю ідею. Виплати пораненим - це більшість витрат Москви на війну. За даними авторів аналітичної платформи War On The Rocks, станом на травень 2024 року одноразові виплати становитимуть 900 млрд рублів для поранених (9 млрд доларів). Ці дані засновані на інформації Франції та Великобританії, згідно з якими втрати до травня склали 400 тисяч, з яких загинуло понад 100 тисяч. Сім'ї загиблих отримують близько 14 млн рублів (на ""Ладу-калину""). Виплати за загиблих становитимуть не менше 1,4 трильйона рублів. Усього сума досягне 2,3 трильйона рублів, що становить 6% російського бюджету 2024 року. Нагадаємо,Володимир Путін своїм указом розпорядився збільшити штатну чисельність російської армії на 180 тисяч до 2 млн 389 тисяч осіб, а чисельність військовослужбовців до 1,5 млн осіб. За даними британської розвідки ,війна в Україні стала дорогим заходом для Росії, особливо з погляду особового складу. З початку конфлікту Росія втратила 610 тисяч осіб (убитих та поранених).","https://www.rbc.ua/rus/news/ekonomiya-milyardi-dolariv-putin-urizav-viplati-1731576045.html"
"Машина споживає багато пального: що робити","2024-11-14 11:21:00","У житті багатьох водіїв настає день, коли починає здаватись, що його машина споживає забагато пального. Що можна з цим зробити – звісно, крім варіанту заміни цілого авто на більш економічне? Про декілька прийомів знизити апетит своєї машини читайте в матеріалі РБК-Україна. При підготовці статті були використані матеріали Autobild та Bosch. Порядок з технікою   На жаль, повернути машину з пробігом у її ""заводський"" стан нереально, але саме до таких кондицій в першу чергу треба прагнути. Адже конструктори проектували машину як продукт з певним комплексом якостей, і у тому числі – з мінімально можливою витратою пального. Тому треба привести машину в порядок, замінити зношені та напівзношені деталі, відрегулювати ті вузли, які підлягають настроюванню. Почніть з перевірки двигуна. Свічки бензинового мотора не повинні пропускати запалювання, їх дроти – не повинні допускати витікання струму по ізоляції. І бензинові, і дизельні форсунки повинні бути чистими, а головне – коректно дозувати і розпилювати пальне. Також на витрату палива впливає ходова частина. В авто з великим пробігом можуть злегка ""підтирати"" гальма; колеса з порушеними кутами установки (так зване сходження-розвал) теж чинять підвищений опір руху. Не возіть з собою постійно важкі речі в багажнику, і тим більше небажаний багажник на даху. Громіздкі антени, різного роду вітровічки, мухобійки і великі бризковики теж погіршують аеродинаміку, а значить підвищують споживання палива.  Манера керування Стиль керування машиною помітно впливає на витрату пального. Загалом прийоми економічного водіння відомі, і вони доступні кожному. – Не варто довго прогрівати двигун на місці. Під час руху він прогріється швидше, і ""зайва"" витрата пального буде мінімальною. - Рухаючись на спуск накатом (з механічною коробкою передач), залишайте передачу включеною і відпускайте акселератор - сучасні мотори з електронним управлінням в таких умовах відключають подачу палива зовсім. - Уникайте розгонів в режимі ""педаль в підлогу"". Найкраще з точки зору економії відкриття дроселя – приблизно на три чверті ходу педалі. - Затягнутий розгін гірший за короткий і енергійний. Під час прискорень використовуйте нижчі передачі, проте коли дозволяють умови, перемикайте передачу вверх раніше – вже за 1800 – 2500 об./хв., а на дизелях – ще раніше. - На заміських дорогах користуйтеся круїз-контролем. Ця система веде машину найбільш економно, у тому числі і під час прискорень. - Навіть коли дозволяють умови, не розганяйтеся швидше за 90 км/год. На цій позначці або трохи нижче лежить межа різкого зростання витрати палива у більшості машин (+0,5 +1,0 л/100 км).   Ваші маршрути Задля економії пального варто навчитися підлаштовувати свій рух під ситуацію на дорозі – під ритм світлофорів, щільність трафіку, проїзд перехресть. Насправді тут немає нічого страшного, адже економічна їзда – це те саме, що й їзда раціональна і безпечна. - Не розганяйтеся, якщо ситуація попереду незрозуміла вам хоча б на квартал вперед. Можливо, незабаром доведеться гальмувати.  - Надійний індикатор стилю їзди – гальма. Той, хто часто користуєтеся ними, напевне витрачає зайве пальне. Дотримуйтесь такого ритму, щоб до червоного сигналу світлофора або перехрестя з головною дорогою ви підкочувались накатом.  - Оптимізуйте ваші типові маршрути. Краще їздити на роботу вулицями, де менше світлофорів, перехресть, підйомів та спусків, навіть якщо за кілометражем це вийде трохи далі. Важливий саме рівномірний безупинний рух, а не короткий шлях з трьома-чотирма світлофорами або з перетинами з головною дорогою. – Варто завести звичку перед виїздом дивитися в інтернеті статус трафіку на вашому маршруті. Навіть якщо ви живете не в дуже великому місті, це допоможе вам не потрапити в несподіваний затор на місці ДТП або ремонту.  Якщо коротко Всі перелічені вище засоби дадуть ефект, але в кожному випадку він буде невеликим. Проте зовсім інша справа, якщо ви проявите наполегливість і виконаєте усі пункти в повному обсязі – в такому випадку економія буде максимально помітною. Але якщо і при такому розкладі витрати на пальне вам здаватимуться завеликими, подивіться на справу з іншого боку. Так, десь існують моделі більш економічні, але ж певно, ваш автомобіль має перед ними якісь переваги – динаміку, місткість, стиль, комфорт, статус – а безкоштовно такі речі вам ніхто не подарує. Тож вважайте більші рахунки на АЗС платнею за ті вигоди, які надає вам ваша машина. Нагадаємо, нещодавно РБК-Україна розповідало, як відрізнити кросовер від позашляховика.","https://www.rbc.ua/rus/news/mashina-spozhivae-bagato-palnogo-shcho-robiti-1731576063.html"
"Лень отримав крихти часу в перемозі ""Сакраменто"" над ""Фініксом"": хайлайти","2024-11-14 11:29:00","Український центровий ""Сакраменто Кінгз"" Олексій Лень провів кілька хвилин у регулярному чемпіонаті Національної баскетбольної асоціації проти ""Фінікс Санз"". Про це повідомляє РБК-Україна з посиланням на результат поєдинку.   Досвідчений українець звично розпочав матч на лаві запасних. У стартовій п'ятірці каліфорнійців з'явилися Фокс, Хертер, Сабоніс, Мюррей та Дерозан. Лень з'явився на майданчику пізніше. Він провів на паркеті майже 5 хвилин. За відведений час центровий встиг набрати 4 очки, зробив 2 підбирання і віддав 1 асист. За статистичним показником ""плюс-мінус"" результат українського баскетболіста позитивний (+5). Лень двічі кидав із гри на 2 очки. Обидві спроби українця виявилися влучними. Він обійшовся без втрат м'яча та одного разу сфолив. ""Сакраменто"" здобув надупевнену перемогу над ""Фініксом"" (127:104). Хто такий Олексій Лень Уродженець Антрацита на Луганщині, виховувався в школі олімпійського резерву Дніпра, а на дорослому рівні дебютував у складі ""Дніпра"". Обраний ""Фініксом"" під 5-м номером драфту НБА-2013. Провів п'ять сезонів поспіль у лавах ""Санз"". Перед кампанією 2018/19 підписав дворічний контракт із ""Атлантою"", але посеред другого сезону був обміняний до ""Сакраменто"". Далі по півроку відіграв за ""Торонто"" та ""Вашингтон"", а потім повернувся до ""Кінгз"". Сезон 2021/22 розпочав у лавах ""Сакраменто"", а в складі збірної України виступив на Євробаскеті-2022. Баскетбольний ідол Леня – чемпіон асоціації-2008 із ""Бостоном"" Кевін Гарнетт. До слова, напередодні збірна України оголосила розширений склад на відбір до Євробаскету-2025. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/len-otrimav-krihti-chasu-peremozi-sakramento-1731576425.html"
"У ОК ""Захід"" зробили нову заяву про мобілізацію на Рівненщині","2024-11-14 11:30:00","Рівненська область задовольнила потреби Збройних сил України щодо мобілізації. Зокрема, за останні три місяці військо поповнило кілька тисяч людей. Про це на брифінгу заявив представник управління комунікацій оперативного командування ""Захід"" Олег Домбровський, повідомляє РБК-Україна з посиланням на Facebook Рівненської ОДА. На Рівненщині представники ТЦК за останні три місяці мобілізували кілька тисяч українців. Це певною мірою задовольняє потреби ЗСУ. ""Завдяки скоординованим діям органів місцевого самоврядування спільно з представниками ТЦК та СП лише на території Рівненської області за останні три місяці було мобілізовано кілька тисяч громадян України, що, за нашими підрахунками, певною мірою задовольняє потреби комплектування сил оборони України від Рівненської області"", - заявив Домбровський. Проте Домбровський також наголосив, що показники мобілізації громадян у різних регіонах розходяться. Крім того, представник ОК ""Захід"" нагадав і про проходження військово-лікарської комісії. Зокрема для українців, які мають статус ""обмежено придатних"". ""Військовозобов'язані громадяни, які раніше мали цей статус, повинні в обов'язковому порядку повторно пройти ВВК. Зробити це необхідно відповідно до змін чинного законодавства до 5 лютого 2025 року"", - повідомив Домбровський. Нагадаємо, в Україні продовжили базову підготовку військових. Направлені до навчальних центрів військовозобов'язані проходитимуть 45 днів підготовки. Програма передбачає розширене навчання з вогневої підготовки, домомедичної допомоги та інших дисциплін.","https://www.rbc.ua/rus/news/rivnenska-oblast-zadovolnila-potrebi-zsu-1731574782.html"
"Російські кораблі не виходять у Чорне море, ворог покладається на авіацію, - Плетенчук","2024-11-14 11:31:00","Російські кораблі Чорноморського флоту уникають виходу в акваторію Чорного моря через зміну тактики і погодні умови. Тому ворог покладається на авіацію.  Про це заявив речник ВМС України Дмитро Плетенчук, повідомляє РБК-Україна з посиланням на ефір телеканалу ""Ми - Україна"".  ""Є зміна погодних умов, і важливу роль відіграє те, що вони поклали велику кількість функціоналу свого корабельно-катерного складу на авіацію"", - сказав Плетенчук. Він уточнив, що російська авіація активно діє не тільки у Чорному, а й в Азовському морях, завдаючи ударів по українським позиціям. Капітан також підкреслив, що Україна постійно інформує своїх партнерів про присутність російської авіації в регіоні. ""З цією проблемою ми боремось, ВМС також долучається до протиповітряної оборони, коли йдеться про збиття дронів. Акваторія, яку ми звільнили, через авіацію залишається ""сірою зоною"", росіяни використовують повітряний простір для завдання ударів"", - пояснив він. Росіяни бʼють по Україні з Каспійського моря Раніше у Військово-морських силах повідомили, що агресор використовує Каспійське море для обстрілів України із застосуванням стратегічної авіації. Хоча у цьому регіоні присутні носії ракет ""Калібр"", для атак по Україні вони наразі не використовуються. У ніч на 6 листопада ударні безпілотники атакували місто Каспійськ у Дагестані. Влучання пошкодили інфраструктуру порту, де базується Каспійська флотилія ВМФ РФ. На місці прильотів сталося займання, один з кораблів отримав пошкодження, а інші судна поспіхом залишили гавань. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyski-korabli-vihodyat-chorne-more-vorog-1731576672.html"
"Чи можуть мобілізувати людей з ВІЛ і туберкульозом: пояснення Міноборони","2024-11-14 11:34:00","Речник Міністерства оборони України Дмитро Лазуткін повідомив, що людей з ВІЛ і туберкульозом можуть мобілізувати. Однак придатність до військової служби залежить від стадії хвороби. Про це повідомляє РБК-Україна із посиланням на слова Лазуткіна в ефірі загальноукраїнського інформаційного телемарафону ""Єдині новини"". Що саме розповів речник Міноборони Речник Міністерства оборони розповів, що в питанні мобілізації ""треба відштовхуватись від того, що основним критерієм придатності до військової служби є функціональність людини, яка визначається відповідно до нормативно-правових актів"". ""Це означає, що кожен випадок оцінюється окремо. Ви сказали про ВІЛ. Наприклад, для осіб із ВІЛ чи туберкульозом придатність до служби оцінюється на основі того, наскільки хвороба впливає на їхню здатність виконувати військові завдання"", - пояснив він. Лазуткін уточнив, що ""придатність до військової служби для осіб з ВІЛ залежить від стадії хвороби"". ""Безсимптомне носійство або стабільний стан - це одне. Такі люди є придатними до служби. Імунна субкомпенсація - це вже інша історія"", - наголосив він. Представник МОУ зауважив, що ""такі люди придатні до служби у тилових частинах лише - де немає необхідності виконувати бойові завдання й навантаження інакше"". ""Імунна декомпенсація - це третя історія. Такі люди є непридатними до військової служби та підлягають виключенню з обліку"", - пояснив речник. За словами Лазуткіна, для осіб з туберкульозом ""також передбачені чіткі критерії"". ""Наприклад активний туберкульоз з виділеннями або наявністю розпаду легеневої тканини - це точно автоматично робить людину непридатною до служби"", - зазначив він. Насамкінець спікер нагадав: ""Якщо до армії мобілізують людей, які не повинні бути призвані через стан здоров'я, це є порушенням наказу 402 Міноборони"". ""У наказі все прописано. Відповідальність за такі випадки лежить на лікарях військово-лікарської комісії (ВЛК)"", - підсумував Лазуткін. Чому в Міноборони згадали про ВІЛ і туберкульоз Нагадаємо, 12 листопада народний депутат Олександр Федієнко (член депутатської фракції політичної партії ""Слуга народу"") повідомив у своєму Telegram-каналі про ""болюче питання"". ""Це наказ 402 МО, який був ухвалений разом із МОЗ. Я не знаю зовнішні фактори, за якими приймали це рішення. Бо вже тоді, одразу, керівники ТЦК казали, що це - повна дурість"", - розповів він. Нардеп пояснив, що йдеться, серед іншого, про мобілізацію людей з ВІЛ або ж з відкритою формою туберкульозу. ""Нещодавно мобілізували людину, яка не чує, та людину, де у висновку ВЛК написано, ""розумова відсталість такої-то ступені, ускладнене порушення мовлення, часткова атрофія мозку"" і т.д."", - поділився парламентар. Насамкінець він висловив сподівання, що представники МОУ та МОЗ ""приділять увагу цьому наказу 402"". Читайте також, людей з якими хворобами не повинні мобілізувати навіть під час війни. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/chi-mozhut-mobilizuvati-lyudey-vil-i-tuberkulozom-1731576886.html"
"Зона демілітаризації - це не гарантії безпеки, - Клімкін","2024-11-14 11:35:00","Україна не може існувати без гарантій безпеки, а зона демілітаризації, про яку зараз говорять як про частину плану Дональда Трампа, - це не гарантії. Про це повідомляє РБК-Україна з посиланням на заяву колишнього міністра закордонних справ України Павла Клімкіна на KJF-2024. Він вважає, що нова адміністрація США разом з Україною мають розробити механізм запобігання нападам та контролю ситуації. Клімкін нагадав, що під час свого перебування на посаді глави МЗС України він домовився у Нормандському форматі з росіянами майже про все, включно з можливим припиненням вогню, але росіяни порушили всі угоди.  ""Тому основний момент, звичайно, полягає в тому, які гарантії безпеки отримає Україна"", - вважає він. Інше питання, хто буде забезпечувати такі гарантії: якщо це будуть європейці, який вони матимуть мандат? Клімкін сказав, що факту переговорів про гарантії має передувати визначення того, якими вони будуть. ""Я не вірю, що без прапора НАТО над Україною ми зможемо закінчити цю війну в довгостроковій перспективі. Тому, звісно, ​​може бути якийсь мораторій (на вступ України до НАТО - ред.). Можуть бути рухи і зсуви. Але принципово без викорінення будь-яких сірих зон безпеки ми в біді. І не тільки як українці, а Захід як такий"", - заявив Клімкін і додав, що в той момент, коли почнеться припинення вогню, Путін почне готуватися до порушення цього перемир’я. Кажучи про небажання Дональда Трампа розміщувати американські війська в Європі та Україні зокрема, Клімкін висловив впевненість у тому, що вздовж лінії зіткнення мають стати війська НАТО, принаймні європейські, і що важко уявити, що європейці можуть бути в Україні без будь-якої найменшої політичної підтримки США.  ""Навколо обраного президента США існує своєрідне уявлення, згідно з яким основну частину відповідальності має взяти на себе Європа, тож це можуть бути європейські гроші та європейські війська, але підтримані політично та, сподіваюся, юридично, США. І для мене це може бути свого роду перехідна модель до членства в НАТО"", - пояснив Клімкін. Київський єврейський форум (Kyiv Jewish Forum) відбувається вже п’ятий рік поспіль. Цього року він проходить в онлайнформаті, а центральним майданчиком став Вашингтон. Організаторами Kyiv Jewish Forum є Єврейська конфедерація України та The Jerusalem Post. Як пояснив президент ЄКУ, віцепрезидент Всесвітнього Єврейського Конгресу Борис Ложкін, цього року спікери та гості форуму спробують знайти відповіді на запитання, як протистояти сучасній осі зла, яку утворюють Росія, Іран та Північна Корея.   Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zona-demilitarizatsiyi-tse-garantiyi-bezpeki-1731576918.html"
"Росія останнім часом застосовує проти Харкова новий тип озброєння, - Терехов","2024-11-14 11:40:00","Останнім часом ворог атакує Харків новим типом озброєння - безпілотними літальними апаратами (БпЛА). Вже не раз терористи цілили дронами по житлових будинках.  Про це повідомляє РБК-Україна з посиланням на Telegram-канал Харківської міської ради, яке цитує мера Ігоря Терехова.  ""Російський агресор останнім часом атакує місто Харків новим типом озброєння - безпілотними літальними апаратами... вже не раз було зафіксоване влучання БПЛА в житлові будинки"", - заявив Терехов.  Міський голова додав, що від початку повномасштабної війни Російська Федерація (РФ) застосовує проти Харкова усі наявні типи зброї:  ракети С-300/С-400;  керовані авіаційні бомби (КАБ);  ударні дрони типу Shahed;  безпілотні літальні апарати (БпЛА).  ""Наші військові вчаться відбивати будь-які атаки. Робиться все можливе, щоб Харків жив і працював"", - заявив Терехов та додав, що у місті не припиняється робота з відновлення пошкодженого житлового фонду. Обстріли Харкова  З початку повномасштабного вторгнення українські населені пункти постійно знаходяться під загрозою атак з боку російських військ. Противник активно використовує різні види зброї, включаючи ракети, керовані авіабомби та ударні дрони, з метою руйнування критичної інфраструктури та житлових районів.  Зокрема під регулярними обстрілами терористів перебуває Харків. Наприклад, цієї ночі, 14 листопада, ворог атакував місто КАБами.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiya-ostannim-chasom-zastosovue-proti-harkova-1731577029.html"
"DeepState написав про просування ворога біля Курахового і у Куп'янську. Генштаб заперечує","2024-11-14 11:45:00","Українські військові заперечують окупацію росіянами Іллінки біля Курахового. Також у ЗСУ спростовують інформацію про перебування ворога у Куп'янську. Про це повідомляє РБК-Україна з посиланням на СтратКом ЗСУ. Сервіс DeepState у середу, 13 листопада, заявив про захоплення росіянами населеного пункту Іллінка на Курахівському напрямку. Також аналітики написали про просування ворога у селі Дальнє, біля Новодонецького та Трудового (Курахівський напрямок). Крім того, DeepState повідомив про просування російських військ у Куп'янську Харківської області. Генштаб ЗСУ у четвер, 14 листопада, заявив, що інформація щодо окупації населеного пункту Іллінка та про начебто перебування російських військ в місті Куп'янськ не відповідає дійсності. ""Куп’янськ повністю під контролем Сил оборони України. Населений пункт Іллінка Донецької області також знаходиться під українським контролем. На його околицях постійно тривають бої з ворогом, але наші підрозділи міцно тримають позиції"", - йдеться у повідомленні. скриншот deepstatemap.live Росіяни заходили у Куп'янськ Вчора, 13 листопада, Генштаб ЗСУ заявив, що окупанти намагалися просунутися на Куп'янському напрямку. Частина росіян була у формі ЗСУ. Українські захисники зупинили штурми ворога, який атакував у чотири хвилі. Пізніше DeepState показав відео атаки окупантів на Куп'янськ. Аналітики зазначили, що ЗСУ розбили російську техніку, але близько 15 окупантів розбіглися по будинках у Куп'янську. За словами начальника Куп'янської МВА, станом на ранок ситуація у місті контрольована. Він наголосив, що росіяни не закріпилися, а окупантів, які лишалися у Куп'янську, знищили. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/deepstate-napisav-prosuvannya-voroga-bilya-1731577555.html"
"На водіїв в Україні чекають важливі зміни вже з січня: що потрібно знати","2024-11-14 11:46:00","В Україні з 1 січня 2025 року набуде чинності новий закон про ""автоцивілку"", яким запроваджується поступове підвищення лімітів страхового відшкодування. Про це повідомляє РБК-Україна з посиланням на закон №8300. Перехід на електронні поліси Відповідно до нового закону, з 2025 року обов’язковий поліс страхування цивільної відповідальності власників транспортних засобів (ОСЦПВ) перейде на електронний формат. Це нововведення покликане спростити процедуру оформлення та знизити рівень шахрайства, адже дані будуть централізовані в єдиній базі. Таким чином, паперовий документ більше не знадобиться - перевірки та оформлення полісу стануть швидшими та прозорішими. Підвищення страхових виплат Суттєві зміни торкнуться також страхових виплат. Із січня 2025 року максимальні компенсації за шкоду життю та здоров'ю зростуть до 500 000 гривень, а за матеріальні збитки до 250 000 гривень. З 2026 року ці ліміти підвищаться до 1 та 2 мільйонів гривень відповідно, а надалі планується збільшення відповідно до європейських стандартів. Облік історії водіння для розрахунку вартості полісу Нововведення передбачає також урахування історії водіння: вартість полісу буде вищою для водіїв, які мають порушення та аварії в минулому. Цей підхід спрямований на підвищення дисципліни на дорогах. Підтримка постраждалих та підвищення рівня сервісу Новий закон запроваджує правила, що дозволяють постраждалим у ДТП обрати СТО для ремонту свого автомобіля або отримати страхову виплату. У разі анулювання ліцензії страховика його зобов’язання бере на себе МТСБУ (Моторне транспортне страхове бюро України), що забезпечить оперативне виконання зобов’язань перед клієнтами. Закон спрямований на реформування системи страхування в Україні, роблячи ОСЦПВ більш ефективним інструментом для захисту від ДТП. Національний банк України, як регулятор, розробляє підзаконні акти, які забезпечать виконання нових правил. Докладніше про новації закону - читайте у матеріалі РБК-Україна. Нагадаємо, раніше ми писали, що правила дорожнього руху з 1 листопада перейшли на ""зимовий період"". На дорогах всіх міст України встановлять обмеження швидкості до 50 км/год.","https://www.rbc.ua/rus/news/strahovi-viplati-zbilshat-k-zminitsya-obov-1731573984.html"
"Україна почала використовувати тривимірні радари ізраїльського виробництва: подробиці","2024-11-14 11:47:00","Ізраїль надав Україні все необхідне для створення системи раннього оповіщення про повітряні атаки. Про це повідомляє РБК-Україна з посиланням на заяву посла України в Ізраїлі Євгена Корнійчука на KJF-2024. ""В рамках допомоги Україні ізраїльська сторона повністю надала все необхідне для створення системи раннього оповіщення. І ми знаходимося на фінальній стадії її запуску в Україні. Фактично частина її вже використовується, і тут можна говорити про радари ізраїльського виробництва. Тривимірні. І це не є секретом, їх використовують військові вже сьогодні. Вони є абсолютно придатними чи можливими для закупівлі у більших обсягах в разі необхідності"", - сказав посол. Організаторами П’ятого Київського єврейського форуму (Kyiv Jewish Forum) у Вашингтоні є Єврейська конфедерація України та The Jerusalem Post. Спікери та гості форуму цього року зосередились на протистоянні сучасній осі зла, яку утворюють Росія, Іран та Північна Корея. Ще однією темою форуму стала протидія антисемітизму в усьому світі. Нагадаємо, раніше президент Єврейської конфедерації України та віцепрезидент Всесвітнього Єврейського Конгресу Борис Ложкін під час відкриття форуму зазначив, що українці та ізраїльтяни покладають великі надії на повернення в США адміністрації, ""яка раніше демонструвала свою рішучість допомагати як Україні, так і Ізраїлю"".  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayina-pochala-vikoristovuvati-trivimirni-1731577353.html"
"Штучний інтелект у маркетингу: підсумки дискусії на SMB Knowledge Transfer","2024-11-14 11:50:00","В Києві відбувся захід SMB Knowledge Transfer від Асоціації «IT Ukraine», присвячений сучасним тенденціям у маркетингу та медіааналітиці, зокрема впливу штучного інтелекту на ці сфери. Програма заходу включала дві панельні дискусії у форматі батлів та презентацію кейс-стаді. Про це повідомляє РБК-Україна з посиланням на прес-службу заходу. У першій панельній дискусії ""Основні складові маркетингу, які принесуть ліди замість лайків у соцмережах"" експерти обговорювали ефективні маркетингові стратегії, спрямовані на підвищення конверсії та прибутковості бізнесу. Модератором виступив Андрій Миронюк, засновник Myroniuk Consulting, а спікерами були Олександр Лапко, CEO RozetkaPay, та Мар'ян Хомин, начальник Департаменту маркетингу UKRSIBBANK BNP Paribas Group.  Друга панельна дискусія, ""Майбутнє медіааналітики: як AI трансформує обробку даних"", була присвячена ролі штучного інтелекту в аналізі даних соціальних медіа та його вплив на маркетингові стратегії. Її спікерами стали Артем Скрипник, CEO FAVBET Tech, та Катерина Ляшенко, Head of Marketing Research в Havas Media Ukraine. Модерувала розмову Катерина Гордієнко, VP of Customer Success в YouScan. В ході ""батлу"" учасники розглянули ключові переваги та ризики використання AI для аналізу даних соціальних медіа, а також обговорили, чому варто інвестувати в AI у маркетингу. Особливу увагу приділили тому, як AI на основі даних медіамоніторингу може виявляти тенденції та передбачати зміни в поведінці споживачів для отримання конкурентних переваг.  ""Штучний інтелект відкриває перед маркетологами нові горизонти для глибшого розуміння аудиторії та швидшого реагування на зміни ринку. Впровадження AI у медіааналітику дозволяє не лише оптимізувати процеси, але й створювати більш персоналізовані та ефективні стратегії взаємодії з клієнтами"", - зазначив Артем Скрипник. У підсумку дискусії учасники погодились, що впровадження АІ може стати ""гейм-ченджером"" для бізнесу, однак воно пов’язане зі значними інвестиціями в розвиток та підтримку, а тому вимагає зваженого підходу до планування та поступового впровадження. ""Штучний інтелект — це гра в довгу"", — підкреслив СЕО FAVBET Tech. Захід завершився презентацією кейс-стаді від Марії Миронюк, стратегині та креативної директорки Myroniuk Consulting, яка розповіла про п'ять критичних помилок у комунікації, за які бізнес переплачує гроші, та поділилася практичними порадами щодо їх уникнення. Наступний випуск SMB Knowledge Transfer пройде 20 листопада у розширеному форматі. Темами події будуть ""Еволюція продажів: сучасні виклики для СЕО"" та ""Захоплення нових ринків: стратегії та підходи"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/shtuchniy-intelekt-marketingu-pidsumki-diskusiyi-1731577855.html"
"Голкіпер ""Юти"" з півсотнею сейвів очолив топ-3 зірок вечора НХЛ: відео","2024-11-14 11:55:00","Медіадепартамент Національної хокейної ліги визначив воротаря ""Юти"" Карела Веймелки першою зіркою ігрового дня регулярного чемпіонату. Про це повідомляє РБК-Україна з посиланням на офіційний сайт НХЛ.   Чех зіграв одну з важливих ролей у домашній перемозі над ""Кароліною"" (4:1). Шайбами в складі ""чорно-блакитно-білих"" відзначилися Б'югстад (двічі), Макбейн і Сєргачов. Веймелка парирував 49 кидків хокеїстів ""Гаррікейнз"". Відсоток сейвів голкіпера склав 98%. Коефіцієнт надійності чеського стража воріт ""Юти"" зріс до 2.37 пункта (5 матчів). Нинішній сезон Веймелка розпочав у статусі резервіста Коннора Інгрема. 28-річний чех приєднався до команди ще в часи ""Арізони"" та розпочав четверту кампанію за океаном. На батьківщині він захищав кольори ""Тржебіча"", ""Пардубіце"", ""Комети"" та ""Їглави"". До трійки зірок вечора також потрапили нападник ""Колорадо"" Мікко Рантанен і форвард ""Торонто"" Джон Таварес. Перший оформив хет-трик і віддав результативну передачу в протистоянні з ""Лос-Анджелесом"" (4:2). Натомість другий закинув переможну шайбу та оформив асист проти ""Вашингтона"" (4:3 ОТ). Усі результати вечора в НХЛ:    До слова, напередодні форвард ""Едмонтона"" Макдевіда став головним героєм із чотирма пунктами проти ""Айлендерс"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/golkiper-yuti-pivsotneyu-seyviv-ocholiv-top-1731578143.html"
"В Україну йде значне похолодання, проте ненадовго: прогноз погоди на завтра","2024-11-14 12:05:00","У п'ятницю, 15 листопада, в Україні пануватиме хмарна погода зі значним похолоданням. В більшості регіонів очікується мокрий сніг. Про це заявила синоптик Наталка Діденко, повідомляє РБК-Україна з посиланням на її допис в Telegram. У західних, північних та центральних областях країни синоптики прогнозують мокрий сніг. На півдні та сході України день пройде без істотних опадів, але при цьому температурний фон залишатиметься низьким: навіть удень повітря не прогріється вище +1...+4 градусів. Вітер очікується північно-західний, помірної сили, однак на заході України можуть спостерігатися сильні пориви, що посилюватиме відчуття прохолоди. Температура повітря вночі коливатиметься близько нуля, вдень - від +1 до +4 градусів. Погода в Києві У Києві 15 листопада прогнозується мокрий сніг із температурами близько нуля вночі та +2 вдень. Коли чекати потепління На вихідних, за даними синоптика, слід очікувати на потепління. Уже в суботу, 16 листопада, температура підніметься до +4...+7 градусів, а в неділю, 17 листопада, стане ще тепліше - повітря прогріється до +6...+12 градусів.  При цьому у Києві потепліє до +10 градусів.  Детальніше про погоду на цей робочий тиждень - читайте у матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinu-yde-znachne-poholodannya-prote-nenadovgo-1731578752.html"
"Бронювання для працівників повинне продовжуватися попри аудит, - ФРУ","2024-11-14 12:10:00","Проблема бронювання критичних працівників значно посилилась через те, що уряд запровадив аудит статусів про визначення підприємства критично важливим. Про це заявила директор департаменту дерегуляції підприємницької діяльності Федерації роботодавців України Наталя Гостєва, повідомляє РБК-Україна з посиланням на GMK Center. Через це робота всіх комісій з визначення критичності була призупинена не тільки на рівні військово-цивільних адміністрацій (ВЦА), яких найбільше перевіряли, але й на рівні міністерств. Але ця ситуація показала – захист від держави, на який розраховував бізнес, не є надійним. ""Було призупинено підписання всіх наказів про видання відстрочки та бронювання. Тому мали місце випадки, коли діючий статус завершився, комісія не засідала, і відповідно працівники не змогли отримати нову відстрочку. Тобто, захист з боку держави був не таким прогнозованим, як нам здавалося на початку року"", - наголосила Гостєва.  Вона висловила сподівання, що 16 листопада, як і обіцялось, система буде розблокована. Водночас вона зауважила: бронювання могло би бути продовжене, попри проведення аудиту.  ""Вже відбулось часткове відновлення бронювання - для тих працівників, які отримали наказ про відстрочку до 31 травня цього року. Тим часом ФРУ зверталося свого часу до Міністерства економіки з тим, щоб застосували практику, яка була застосована декілька разів протягом дії воєнного стану, коли була пролонгована відстрочка: один раз – на один місяць, другий раз – на три місяці, – і ми власне сподівались, що і цього разу в зв’язку з аудитом держава зможе застосувати таку практику, і пролонгувати дію відстрочок. Так, було прийняте дещо інше рішення. Але ми вважаємо, що держава почула нас"", - зауважила експерт.  Вона підкреслила: основний меседж, який бізнес щоразу доносить до держави – не змінювати так часто вектор політики організації бронювання військовозобов’язаних працівників.  ""Бізнес має розуміти, що ця політика є прогнозованою, прозорою і незмінною. Тоді ми можемо говорити про деякі вдосконалення, тому що розуміємо, що має бути баланс між забезпеченням національного економічного фронту і захистом Збройними Силами України. Але все ж таки наголошуємо: така політика має базуватись на засадах збалансованого підходу"", - резюмувала Гостєва.  Нагадаємо, що після ухвалення рішення уряду від 8 жовтня щодо аудиту рішень про визнання підприємств критично важливими для економіки процес бронювання фактично був паралізований, що викликало протести з боку багатьох бізнес-асоціацій. Пізніше уряд своїм протокольним рішенням дозволив перебронювати працівників, які мали такий статус до 31 травня. Наразі підприємства чекають відповідних нормативних актів, які мають нарешті запустити процес перебронювання. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/bronyuvannya-pratsivnikiv-povinne-prodovzhuvatisya-1731579059.html"
"Якщо просто скинути Путіна, в Росії нічого не зміниться, - український дипломат","2024-11-14 12:11:00","Якщо просто скинути Володимира Путіна, нічого не зміниться. Жителі Росії знайдуть собі іншого диктатора. Про це в інтерв'ю РБК-Україна сказав український дипломат, екс-голова МЗС України Володимир Огризко. ""Масі не потрібна свобода. Вони не розуміють, що з нею робити. Їм байдуже, під яким прапором жити. Під синім - так під синім, під зеленим - так зеленим, під червоним - так червоним. Аби була пайка, не чіпали і все буде добре"", - сказав він. Огризко переконаний, що після закінчення війни серед росіян треба проводити таку саму денацифікацію, через яку пройшли німці після Другої світової. ""З німецьких голів, які були отруєні фашистською ідеологією, цю ідеологію витравлювали. Так само доведеться витравлювати з голів московитів оцей рашизм, який сьогодні став панівною ідеологією в Росії. Рашистський режим, який спотворює уявлення про все. Буде період якогось одного, двох, трьох поколінь, коли ці території будуть просто-напросто поступово виборсуватися з оцього рашистського ярма, в першу чергу, емоційного, мисленнєвого"", - додав він. За його словами, тоді можна сподіватися, що через певний період часу ця територія поступово перейде до чогось більш-менш адекватного. ""Але вже не вигляді якоїсь єдності. Я абсолютно переконаний, що довго ця структура не протримається"", - резюмує Огризко.     Нагадаємо, 75% українців переконані, що відносини Росією повинні бути із закритими кордонами, візами та митницями. Фактично 86% серед усіх респондентів відповіли, що росіян-жителів Росії взагалі не можна пускати до України.","https://www.rbc.ua/rus/news/kshcho-prosto-skinuti-putina-rosiyi-nichogo-1731579105.html"
"Незламний з Азовсталі. Де зараз боєць ""Калина"", який захищав Маріуполь","2024-11-14 12:13:00","Святослав ""Калина"" Паламар, заступник командира ""Азова"", став одним із знакових захисників Маріуполя. Саме він виходив до українців в ефіри із бункера ""Азовсталі"" із новинами про оборону міста. РБК-Україна розповідає, як Святослав став військовим та чим він займається зараз. Патріотичне виховання і передчасне відчуття війни Оборона Маріуполя та російський полон  Обов’язок країні понад усе  Патріотичне виховання і передчасне відчуття війни Святослав ""Калина"" Паламар – заступник командира 12 бригади спеціального призначення ""Азов"" Національної гвардії України, підполковник, Герой України. Народився Святослав у Миколаєві, що на Львівщині, у 1982 році. Після школи навчався у Львівському торговельно-економічному університеті. Він брав академвідпустку, під час якої проходив строкову службу в армії. Згодом також пройшов підготовку в міжнародному центрі підготовки миротворчих підрозділів. Святослава з дитинства виїовували у патріотичному дусі. Велику роль у цьому зіграли його дідусь і бабуся, з якими він жив певний час.  ""В 6-7 років я уже знав, що наш прапор синьо-жовтий, а не червоний. Моя прабабуся мені завжди розповідала про Австро-Угорську імперію, першу велику війну, про поляків, як вони ""толерантно"" вчиняли з українцями, про перший та другий приходи моск*лів. В порівнянні з тим, хто такі поляки, хто такі австрійці та хто такі моск*лі, у мене залишилася лише одна можливість ідентифікувати себе як українця, по-іншому не можна було"", – розповідав Святослав.  Святослав ""Калина"" Паламар (фото: Instagram/Святослав Паламар) До 2014 року Паламар займався комерційною діяльністю - працював директором одного із підприємств. Брав участь у Помаранчевій революції та Революції Гідності. Після подій на Майдані вирішив вступити у добровольче формування, оскільки відчував, що буде війна. Позивний ""Калина"" Святослав вибрав собі сам, оскільки саме ця рослина найбільше асоціюєтся з Україною. Весь час він ніс службу у районі Маріуполя, куди переїхав з дружиною. У 2016 році у них народився там син. Перед початком війни дружина з дитиною поїхали на Тернопільщину, щоб відвідати родичів. Це врятувало родину. У 2023 році у пари народилася донька. Оборона Маріуполя та російський полон З перших днів повномасштабного вторгнення ""Калина"" разом з побратимами захищав Маріуполь. Згодом вони дислокувалися на ""Азовсталі"", звідки продовжували завдавати ударів ворогу. Святослав регулярно по вечорах виходив в ефіри до українців, аби повідомляти про новини з блокадного міста. У березні 2022 року, коли президент Володимир Зеленський запропонував полку ""Азов"" відступити з Маріуполя, Паламар відхилив його пропозицію. У квітні він розкритикував політиків через їхню бездіяльність, а у травні під час міжнародної прес-конференції звинуватив владу у неналежній увазі до захисників Маріуполя. ""Калина"" біля Драмтеатру у березні 2022 року в Маріуполі (фото: Instagram/Святослав Паламар) До середини травня бійці залишались на ""Азовсталі"", аж поки не отримали наказ від вищого керівництва здатися у полон. ""Калина"" тоді разом із командиром ""Азову"" ""Редісом"" вийшли із бункерів одними з останніх.  У полоні Паламар провів 4 місяця. Спершу його перевезли до окупованого Донбасу, згодом у Москву, де він перебував в одиночній камері.  У рамках домовленостей про обмін військовополоненими його із іншими командирами доправили до Туреччини, де він мав залишитися до кінця війни.  8 липня 2023 року ""Калина"" повернуся в Україну. Паламар одразу заявив, що він і його побратими продовжуватимуть робити свою роботу, адже вони військові і складали присягу. Під час звільнення з полону (фото: Офыс президента) Обов’язок країні понад усе Святослава Панамаря нагородили низкою відзнак. У жовтні 2022 року йому надали звання Героя України. Згодом йому вручили численні нагрудні знаки ""За доблесну службу"", ""За захист Маріуполя"" та відзнаки ""За честь та гідність"", ""Іменну вогнепальну зброю"" та орден Данила Галицького та ін. ""Калина"" повернувся в ""Азов"" й продовжує боротися проти окупантів. Зрідка на своїх сторінках у соцмережах він пише про резонансні події, зокрема відреагував і на атаку Росії на лікарню для онкохворих діток ""Охматдит"", що відбулася у липні цього року. ""Апелювати до ООН та інших треба, але воно не працює – воно сліпе, глухе, старе і беззубе створіння як і червоний від свої бездіяльності і сорому хрест. Є ті, хто все чудово розуміють, але вдають, що це війна і таке трапляється. Є ті, хто начебто стурбовані. Але єдині, хто може змінити ситуації – це наші військові. Чим більше терористів буде знищено, тим менше обстрілів буде, тим більше буде справедливості"", – писав ""Калина"". У своїх постах боєць зазначає, що всі зусилля нашого народу мають бути спрямовані на допомогу Силам оборони України та на знищення потенціалу ворога. Лише тоді можна буде отримати бажану підтримку країн, що займають невизначену позицію стосовно допомоги Україні, адже слабким не хочуть помагати. ""Калина"" з побратимами та з Валерією ""Навою"" Суботіною (фото: Instagram/Святослав Паламар) ""Сьогодні, необхідно усвідомити, що наше існування залежить від тих, хто на нулі. А стратегія Перемоги – це консолідоване зусилля кожного українця"", – заявляє ""Калина"". Також Паламар закликає українців вступати у лави ""Азову"". ""Ситуація в країні зараз така, що бути осторонь війни не можна і так чи інакше вона стосується кожного українця. У кожного є своя причина, свій вибір. Чи є такою причиною мобілізація? Так. Вона є своєрідним поштовхом до дій. Прийшла повістка, чи скоро прийде, а грати в лотерею ти не хочеш – вибирай Азов"", – писав ""Калина"". У соцмережах Святослав також поділився зі своїми підписниками, що у квітні цього року він закінчив Харківський національний університет внутрішніх справ психології.  Святослав із сім'єю під час зустрічі у Туреччині (фото: Офіс президента) ""Калина"" з дружиною (фото: Instagram/Святослав Паламар) Раніше ми розповідали про те, де зараз командир ""Азову"" Денис ""Редіс"" Прокопенко, який керував обороною Маріуполя на початку війни. Читайте також про те, як живе і чим займається ""Нава"" з ""Азовсталі"", яка пройшла бої у Маріуполі та пережила російський полон. Під час підготовки публікації викоритали: Вікіпедію, сторінку Святослава Паламаря в Instagram та матеріали ""Еспресо"" та ""Суспільне"". Термінові та важливі повідомлення про війну Росії проти України й читайте на каналі РБК-Україна в Telegram.","https://www.rbc.ua/rus/news/nezlamni-azovstali-de-zaraz-legendarniy-boets-1731573197.html"
"Honda представила повнорозмірний кросовер Passport: розкриті ціни та характеристики","2024-11-14 12:18:00","Кросовер Honda Passport змінив покоління. Модель отримала нову зовнішність, жорсткіше шасі, новий двигун і покращену оффроуд-версію TrailSport, яка штатно оснащена набором камер TrailWatch. Про це повідомляє РБК-Україна з посиланням на прес-службу Honda. Концепція кросовера крутиться навколо рюкзака як невід'ємний супутник подорожей. Тому задня частина даху зроблена матовою чорною, щоб до неї можна притуляти лижі та вудки, не боячись нічого подряпати. З цієї ж причини антена інтегрована в заднє бічне скло, а не стирчить, намагаючись зачепити гілки. Нарешті, на Passport вперше використовується патентована конструкція передніх буксированих вушок, які у разі лобового удару просто відламуються.  В основі новинки лежить модернізована платформа Global Light Truck із збільшеною жорсткістю на кручення, подовженою колісною базою та розширеною колією. Під капотом – двигун V6 на 3,5 літра, що розвиває 289 кінських сил і 355 Нм крутного моменту. Агрегат працює в парі з десятидіапазонним автоматом та повним приводом i-VTM4 другого покоління.  На ринок Passport вийде в трьох версіях, їх найбільший інтерес представляють позашляхові TrailSport і TrailSport Elite. Від початкової RTL вони відрізняються глянсовим чорним зовнішнім декором, бурштиновим підсвічуванням ходових вогнів, стандартними протитуманками та сталевим захистом днища, що витримує вагу машини. Крім того, вони оснащені системою камер TrailWatch, які дозволяють заглядати в ""мертві зони"". Відео транслюється на центральний екран, причому у випадку з Passport воно доповнене динамічними напрямними, що вказують траєкторію руху коліс та габарити. Система автоматично активується в режимі Trail, коли швидкість падає нижче 24 кілометрів на годину.  Кросовер ""в базі"" отримав вісім подушок безпеки, «прибирання» діагоналлю 12,3 дюйми, центральний дисплей на 10,2 дюйми і комплекс електроніки Honda Sensing. Завдяки новій камері та ширококутному радару, машина краще розпізнає пішоходів та велосипедистів, а також розмітку, узбіччя та знаки. У американських дилерів нові Honda Passport почнуть з'являтися на початку наступного року. За попередніми даними, ціни на кросовер починаються з 45 тисяч доларів.   Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/honda-predstavila-povnorozmirniy-krosover-1731579500.html"
"Масштабну пожежу у Полтавській області після атаки гасили понад 100 рятувальників (фото)","2024-11-14 12:21:00","Росіяни ввечері 13 листопада атакували Полтавську область. Внаслідок удару виникла масштабна пожежа. Про це повідомляє РБК-Україна з посиланням на управління ДСНС у Полтавській області. Окупанти завдали удару по промисловому об’єкту. Там спалахнула сильна пожежа. Станом на ранок вогонь вдалося загасити. Як повідомили у ДСНС, пожежу гасили понад 100 рятувальників та 27 одиниць техніки. На щастя, внаслідок атаки ніхто не постраждав. Фото: у Полтавській області загасили пожежу після атаки (facebook.com/DSNSPOLTAVA) Нагадаємо, голова Полтавської ОВА Філіп Пронін ввечері 13 листопада повідомив про удар по промисловому обʼєкту. За його словами, був атакований об'єкт у Миргородському районі.   Нічна атака ворога В ніч на 14 листопада російські війська випустили по Україні 59 ударних дронів та невідомих безпілотників. ППО працювала у Сумській, харківській, Полтавській та Київській областях. Сили протиповітряної оборони знищили 21 дрон. Ще 38 ворожих дронів були локаційно втрачено. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/masshtabnu-pozhezhu-poltavskiy-oblasti-pislya-1731579585.html"
"Майстерний слемданк центрового ""Г'юстона"" однією рукою поховав ""Кліпперс"": момент дня в НБА","2024-11-14 12:28:00","Хіт-парад найкрутіших епізодів ігрового вечора в Національній баскетбольній асоціації очолив центровий ""Г'юстон Рокетс"" Альперен Шенгюн. Про це повідомляє РБК-Україна з посиланням на офіційний YouTube-канал NBA. Турок підкорив моментом на останній хвилині протистояння з каліфорнійцями. Він звільнився від опіки опонента перед ""дугою"" і на плечах двох суперників елегантно поклав однією правою згори. Старань Шенгюна вистачило для перемоги над ""Кліпперс"" (111:103). Тепер ""Г'юстон"" піднявся на 5-те місце в Західній конференції НБА. Натомість ""Лос-Анджелес"" опинився за межами топ-10. Найрезультативнішим у поєдинку став оборонець ""Рокетс"" Джейлен Грін. Він набрав 21 очко. Тим часом Шенгюн оформив дабл-дабл – 13 пунктів, 11 підбирань, 6 передач.     Хто такий Альперен Шенгюн Уродженець турецького Гіресуна, вихованець команди місцевого університету та ""Банвіта"" з Бандирми. На професіональному рівні дебютував у сезоні 2018/19 у складі ""Бандирми Кирмизи"". Наступний рік провів у складі ""Банвіта"", а сезон 2020/21 відіграв за стамбульський ""Бешикташ"" і став MVP Суперліги. На драфті НБА-2021 обраний ""Оклахомою"" під 16-м номером. Згодом був обміняний у ""Г'юстон"" і в серпні того ж року підписав контракт із ""Рокетс"". Дебютував під егідою асоціації у жовтні 2021-го. У дитинстві паралельно займався плаванням, але згодом зробив вибір на користь басктеболу. Надихається грою лідера ""Денвера"" Ніколи Йокіча. До слова, українець Лень злегка доклався до перемоги ""Сакраменто"" над ""Фініксом"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/maysterniy-slemdank-tsentrovogo-g-yustona-1731580090.html"
"Класичний Mercedes-Benz перетворили на справжній суперкар","2024-11-14 12:45:00","Німецька інжинірингова фірма HWA, названа ініціалами свого засновника Ганса Вернера Ауфрехта, показала проект рестомоду HWA Evo. Три чверті машин із запланованого тиражу у 100 екземплярів було розпродано до дебюту. А щоб реалізувати екземпляри, що залишилися, компанія вирішила показати конструкцію і процес створення свого рестомоду у всій красі. Про це повідомляє РБК-Україна з посиланням на прес-службу компанії. Прообразом для нього виступив седан омологації Mercedes-Benz 190E 2.5-16 Evo II, до розробки якого доклала руку компанія AMG. Донорами для рестомодів стануть зовсім не оригінальні Evo II (їх випущено всього 502 екземпляри) і навіть не простіші седани Mercedes-Benz 190E 2.5-16, а звичайніші машини покоління W201, яких ще тисячі по всьому світу.  Від вихідної машини залишається лише голий кузов: його попередньо ""роздягають"" до силового каркаса, який зачищають, підсилюють і піддають гальванічній оцинковці. Після фарбування до кузова пристиковують виготовлені наново підрамники, виконані зі сталі, алюмінію та вуглепластика. Всі зовнішні панелі та аеродинамічний обвіс теж вуглепластикові. У результаті така конструкція має вдвічі більшу жорсткість на кручення, ніж оригінальний кузов, від якого залишається лише чверть деталей. HWA Evo має подвійні поперечні важелі спереду та ззаду, які уніфіковані з болідами серії DTM. Вони доповнені стабілізаторами поперечної стійкості H&R. Можна вибрати між сталевими або карбон-керамічними гальмівними дисками, їх діаметр – 380 мм спереду та 360 мм ззаду. Їм у пару покладено шестипоршневі та чотирипоршневі механізми відповідно. Встановлено сучасну ESP фірму Bosch з індивідуальними налаштуваннями.  Колісна база сто дев'яностих збільшена на 50 мм: передня вісь зсунута вперед, адже в межах бази втиснуть допрацьований бітурбомотор Mercedes-Benz V6 на 3,0 літра. Його віддача в базовому варіанті – 450 к.с. та 550 Нм, а при замовленні пакету Affalterbach потужність досягає 500 к.с. Шестиступінчаста КПП віднесена до задньої осі. Максимальна швидкість базової версії – 270 км/год, а з пакетом Affalterbach рестомод розганяється до 300 км/год. Ціни на рестомоди HWA Evo починаються з 714 тисяч євро. Постачання клієнтських машин стартують лише через рік, наприкінці 2025-го.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/klasichniy-mercedes-benz-peretvorili-spravzhniy-1731580025.html"
"Адміністрація Байдена планує подати до Конгресу запит щодо нової допомоги Україні, - Салліван","2024-11-14 12:51:00","Адміністрація президента Сполучених Штатів Америки (США) Джо Байдена планує звернутись до Конгресу щодо додаткових коштів Україні на 2025 рік.  Про це повідомляє РБК-Україна з посиланням на радника з національної безпеки Сполучених Штатів Америки (США) Джейка Саллівана під час пресбрифінгу.  Мова йде про фінансування, у тому ж числі й військової допомоги, яку Україна отримує для протистояння Російській Федерації (РФ). За словами Саллівана, протягом наступних двох місяців адміністрація Байдена ""надішле сигнал"" Конгресу щодо додаткових коштів Києву у 2025-му, аби він зміг ""досягти найкращої можливої позиції для переговорів"". Водночас він не уточнював, у якому вигляді пропонуватиметься ухвалити фінансування.  У тому ж числі Салліван запевнив, що нинішній уряд Штатів планує використати кожен долар, який Конгрес уже виділив на допомогу Україні, до завершення каденції Байдена.  ""Коли ми постачаємо зброю Україні, ми виготовляємо нову зброю, щоб передати її американським військовим. Усі ці долари будуть витрачені до моменту, коли він піде з посади 20 січня"", - заявив він.  Вибори президента в США  Під час президентських виборів у Штатах перемогу здобув республіканець Дональд Трамп. Останній вже неодноразово стверджував про наміри якнайшвидше завершити війну в Україні. Зокрема обіцяв ініціювати телефонні перемовини з президентом України Володимиром Зеленським та диктатором Володимиром Путіним, щоб досягти угоди ""впродовж 24 годин"". Крім того, цього ж місяця Трамп мав зустріч із Зеленським, під час якої президент України представив йому свій план щодо досягнення перемоги. За результатами обговорень Трамп зазначив, що прагне досягти ""справедливої угоди для всіх сторін"". Як пояснив український дипломат, ексголова Міністерства закордонних справ (МЗС) України Володимир Огризко, Україна повинна подумати над тим, як ""зацікавити "" Трампа, щоб продовжувати українсько-американські відносини.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/administratsiya-baydena-planue-podati-kongresu-1731581475.html"
"Скільки людей працює в ТЦК і чи є там військові: що кажуть у Міноборони","2024-11-14 12:56:00","Інформація про те, буцімто станом на сьогодні у ТЦК та СП України працює близько 100 тисяч осіб, не зовсім відповідає дійсності. Про це повідомляє РБК-Україна із посиланням на слова речника Міністерства оборони Дмитра Лазуткіна в ефірі загальноукраїнського інформаційного телемарафону ""Єдині новини"". Скільки людей насправді працює у ТЦК За словами Лазуткіна, станом на зараз у територіальних центрах комплектування та соціальної підтримки (ТЦК та СП) України працює 36 тисяч людей. ""Серед яких майже 7 тисяч - це цивільні"", - уточнив речник Міноборони. Він додав, що серед військових, які працюють у ТЦК, є також і обмежено придатні. ""Доволі багато таких людей. Є також близько 3 тисяч жінок. Така от цікава інформація. Тому не зовсім ті цифри, які ви озвучили, відповідають дійсності"", - підсумував спікер.  Дмитро Лазуткін в ефірі телемарафону (скриншот: youtube.com/@RadaTVchannel) Що відомо про пропозицію розформувати ТЦК Нагадаємо, у вівторок, 12 листопада, народні депутати презентували річний звіт тимчасової слідчої комісії (ТСК) Верховної Ради з питань розслідування можливих фактів порушення законодавства у МОУ, ЗСУ, інших утворених відповідно до законів України військових формуваннях, правоохоронних органах спеціального призначення, посади в яких комплектуються військовослужбовцями. Заступниця голови ТСК - народний депутат Юлія Яцик - розповіла, що ТСК пропонує ""розформувати ТЦК як орган"". Вона зауважила, що з працівників ТЦК (військовослужбовців, які можуть ефективно виконувати завдання у зоні бойових дій) можна створити щонайменше 10 ""повноцінних бригад"". Точну кількість військовозобов'язаних, які є нині співробітниками ТЦК та СП, заступниця голови ТСК не назвала, проте зауважила, що це - ""значно менше"", ніж 100 тисяч осіб. Згодом начальник групи комунікацій Полтавського обласного ТЦК та СП Роман Істомін повідомив, що ""з працівників ТЦК та СП жодної бригади створити неможливо"", оскільки це - цивільні особи. Читайте також, як відреагували на ідею розформувати ТЦК у Третій окремій штурмовій бригаді Сухопутних військ ЗСУ. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/skilki-lyudey-pratsyue-ttsk-i-chi-e-viyskovi-1731581747.html"
"Тайсон провів битву поглядів із Полом перед боєм у Техасі: відео","2024-11-14 13:00:00","Легендарний американський боксер Майк Тайсон подивився у вічі співвітчизнику-блогеру Джейку Полу напередодні поєдинку в Арлінгтоні. Про це повідомляє РБК-Україна з посиланням на Most Valuable Promotions. Бій Пол – Тайсон відбудеться 15 листопада в штаті Техас. Вони вийдуть в ринг на ""AT&T Стедіум"". Орієнтовно поєдинок розпочнеться о 22-й годині за місцевим часом, коли в Києві вже буде 06:00 суботи. Бій матиме статус офіційного. Поєдинок триватиме 8 раундів по 2 хвилин кожен. Тайсон з'явиться в ринзі вперше з 2020 року, коли провів виставковий бій проти Роя Джонса. Той поєдинок завершився нічиєю, а в андеркарді Пол дебютував у ролі боксера. З тих пір блогер провів 10 боїв, у яких здобув 9 перемог. Зокрема, 6 разів американець перемагав нокаутом. Тайсон і Пол спокійно поводилися під час битви поглядів, уникнувши звичних для таких моментів провокацій.   Jake Paul and Mike Tyson face off 2 days before fight night! The clock is ticking… Who do yall got? -#PaulTyson Friday, November 15th AT&T Stadium - Arlington, TX Live on @netflix pic.twitter.com/bQ1N8aFGOt     Хто такий Майк Тайсон Уродженець Брукліна, один із найупізнаваніших боксерів усіх часів. На професіональному рівні дебютував у березні 1985 року. Останній бій провів у 2005-му. Через рік після появи в професіоналах завоював перший титул. У 1987-му до поясу WBC додав чемпіонські звання за версіями WBA та IBF, а ще за рік – титул The Ring. У 1987-1990 рр. був абсолютним чемпіоном світу. Переміг 11 бійців за титул чемпіона світу в хевівейті. Мав проблеми з наркотиками та законом на піку кар'єри, сидів у в'язниці за зґвалтування та побиття людей. Згодом пройшов реабілітацію, став веганом і прийняв іслам. Зібрав колекцію камео в голівудських стрічках (""Крокодил Данді в Лос-Анджелесі"", ""Роккі Бальбоа"", ""Похмілля у Вегасі""). До слова, раніше пригадали найпам'ятніші бої Узелкова в професіональній кар'єрі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tayson-proviv-bitvu-poglyadiv-iz-polom-pered-1731582037.html"
"На Донеччині та Харківщини оголосили примусову евакуацію: які населені пункти","2024-11-14 13:06:00","Жителів деяких населених пунктів Донеччини та Харківщини примусово евакуйовують. Для здійснення евакуації буде розгорнуто приймальні та збірний пункти. Про це повідомляє РБК-Україна з посиланням на сайт Міністерства з питань реінтеграції тимчасово окупованих територій України. Донецька та Харківська ОВА прийняли рішення про обов’язкову евакуацію жителів деяких населених пунктів. Зокрема, через безпекову ситуацію у регіонах. Йдеться про евакуацію з окремих населених пунктів Волноваського району Донецької області. А також із населених пунктів Борівської селищної територіальної громади Ізюмського району Харківської області. Варто зауважити, що евакуація здійснюється безкоштовно. Охочі евакуюватися з Донеччини можуть зателефонувати за номером гарячої лінії Донецької ОВА: 0 800 408 911.  Натомість жителям Харківщини необхідно подзвонити на гарячу лінію їхньої адміністрації за номером: 0 800 339 291.  Опинившись у більш безпечних регіонах, евакуйованих дітей разом із родинами забезпечать безоплатним прихистком, гуманітарною допомогою та психологічною підтримкою.  Окрім цього, про бажання виїхати можна повідомити на цілодобову гарячу лінію Мінреінтеграції за номером 1548. А також через месенджери WhatsApp/Telegram/Viber за номером: (096) 078-84-33. Раніше ми писали, що одну з громад Сумської області планують евакуювати. У Сумській області місцева влада готується до можливої евакуації мешканців Краснопільської громади, яка стала ціллю для нових посилених обстрілів з боку Росії. Наразі у Краснопільській громаді залишаються кілька тисяч мешканців, включно з дітьми.","https://www.rbc.ua/rus/news/donechchini-ta-harkivshchini-ogolosili-primusovu-1731580532.html"
"Колишній чиновник два роки незаконно отримував зарплату, вдаючи з себе захисника","2024-11-14 13:07:00","У Житомирській області викрили колишнього податківця, який видав себе за військового. Він незаконного отримував зарплату два роки. Про це повідомляє РБК-Україна з посиланням на пресслужбу Державного бюро розслідувань. Підозру оголосили начальнику одного з управлінь Державної податкової служби у Житомирській області. Чоловік два роки обманом незаконно отримував зарплату. За даними слідства, фігурант уклав контракт з добровольчим формуванням Дніпровської міської територіальної громади у червні 2022 року. Проте чоловік на службу так і не з'явився.  Підозрюваний два роки практично не покидав межі свого дому, але отримав 700 тисяч гривень зарплати в податковій. Наразі його звільнили з посади. Чоловіка підозрюють у заволодінні чужим майном шляхом обману, вчиненому в великому розмірі в умовах воєнного стану (ч. 4 ст. 190 КК України). Вирішується питання про обрання запобіжного заходу та відшкодування державі завданих збитків. Чоловіку загрожує до восьми років за гратами. Крім того, правоохоронці перевірять чиновників податкової. Фото: у Житомирській області викрили колишнього податківця (dbr.gov.ua) Нагадаємо, нещодавно правоохоронці викрили схему ухилення від мобілізації у донецькому суді. Помічник судді ""розлучав"" чоловіків для уникнення служби в армії. Також в Одесі спіймали групу чоловіків, які видавали себе за працівників ТЦК. Фігуранти вимагали від військовозобов'язаних гроші і погрожували нібито затримати їх. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kolishniy-chinovnik-dva-roki-nezakonno-otrimuvav-1731582467.html"
"Оренда з початку року подорожчала в середньому на 500 гривень: де в Україні найдорожче житло","2024-11-14 13:08:00","Середня плата за місячну оренду 1-кімнатної квартири у жовтні 2024 року становила 7 149 гривень. За останній місяць ціни зросли на 0,7%, а з початку року оренда подорожчала на 8,2%. Про це повідомляє РБК-Україна з посиланням на Державну службу статистики (Держстат). За даними статистичного відомства, на першому місці за вартістю оренди залишається Закарпатська область, хоча оренда впала з початку року на 7,1% до 11 823 гривень.  Львівщина на другому місці. Вартість впала на 9,6% до 10 659 гривень. На третьому місці Рівненська область, де оренда з початку року зросла на 37,4% до 9 891 гривні. У Києві оренда з початку року подорожчала на 9,8% до 9 580 гривень. Столиця зберігає четверте місце за вартістю. Вартість оренди зростає у західних та деяких центральних областях України. Найнижчі ціни у Херсонській (2 928 гривень), Миколаївській (3 627 гривень) та Сумській (3 700 гривень) та областях. Ціни на житло Як повідомляло РБК-Україна, у 2022 році оренда 1-кімнатної квартири подорожчала на 32,7% до 5 699 гривень. За 2023 рік середня плата за місячну оренду 1-кімнатної квартири в Україні зросла на 15,9% до 6 605 гривень. На перше місце вийшла Закарпатська область, де оренда зросла на 46,2%. На початку 2024 року на перше місце знову вийшла Львівська область, проте згодом знову опустилася на друге місце. Ситуація на ринку Раніше в НБУ заявили, що оренда житла дорожчає в 2024 році. Орендну ставку підвищують, у тому числі у знятому житлі. Співвідношення цін та оренди коливається навколо довгострокового середнього, що свідчить про стабілізацію вторинного сегменту ринку у Києві. Нині середня вартість квартири у столиці еквівалентна десяти рокам її оренди.","https://www.rbc.ua/rus/news/orenda-pochatku-roku-podorozhchala-serednomu-1731582498.html"
"Що відбувається в Куп'янську і чи є загроза втрати міста: оцінка експерта","2024-11-14 13:18:00","Російські десантники спробували прорватися в межі Куп'янська. Генштаб запевнив, що українські воїни знищили всю бронетехніку противника та ліквідували значну частину його сили, місто залишається під контролем ЗСУ. Детальніше про спробу росіян прорватися в Куп'янськ, чому так сталося і чим важливе місто - в матеріалі РБК-Україна нижче. Зміст  Що відомо про ситуацію в Куп'янську Чи є загроза втрати міста Чим важливий Куп'янськ   Що відомо про ситуацію в Куп'янську Генеральний штаб вчора повідомив про спробу окупантів прорвати українську оборону на Куп’янському напрямку. Штурмові групи ворога атакували позиції ЗСУ в чотири хвилі. Загалом війська РФ залучили близько 15 одиниць техніки: танки, бойові броньовані машини та установку розмінування УР-77. Крім того, частина з російських солдатів була переодягнена у форму зразка Збройних Сил України, що порушує закони та правила ведення війни і є воєнним злочином. Втім, Генштаб зазначив, що українським бійцям вдалося зупинити противника, знищити всю його бронетехніку та ліквідувати значну частину живої сили. Однак пізніше український проєкт DeepState заявив, що російським загарбникам вдалося та увійти до Куп'янська. Мовляв, вчора дві колони ворожої техніки висунулися з району Лиману Першого в Куп'янськ до траси на Сватове.  Фото: DeepState на мапі позначив просування ворога біля Куп'янська (deepstatemap) ""Одна МТ-ЛБ підбита у лісі. Іншій МТ-ЛБ вдалося безперешкодно доїхати в район вулиці Сватівська, де її уразили. З неї висипалося півтора десятки окупантів, які розбіглися по будинкам"", - повідомили аналітики.    Вже сьогодні вранці начальник Куп'янської міської військової адміністрації Андрій Беседін розповів виданню ""Думка"", що російських десантників, які проникли до Куп'янська, знищили. За його словами ситуація в місті контрольована й противнику, який прорвався на лівобережну частину Куп'янська, закріпитися не вдалося. Схожу заяву зробив і керівник Центру протидії дезінформації при РНБО Андрій Коваленко. Він зазначив, що інформація про закріплення ворога у Куп'янську не відповідає дійсності. ""Була відповідна спроба ворога, але росіян знищили. Станом на ранок ситуація контрольована Силами оборони"", - додав Коваленко. Генштаб теж своєю чергою спростовує інформацію про присутність російських військ у Куп'янську. ""Вчора українські воїни зупинили просування ворога на Куп'янськ, знищили всю його бронетехніку та ліквідували значну частину живої сили. Куп'янськ повністю під контролем Сил оборони України"", - йдеться в заяві.  Якщо подивитися у зведення Генерального штабу, то кількість боєзіткнень на Куп'янському напрямку дійсно збільшилася. В будь-якому випадку можна вважати, що це однозначна активізація ворога на цій ділянці фронту. І про загострення ситуації на цьому відрізку стало відомо далеко не вчора. Так, ще в середині жовтня була оголошена обов'язкова евакуація громадян з Куп'янська та ще трьох громад ""через погіршення військової ситуації"". Оскільки цієї осені окупантам вдалося підійти до міста ближче й сам населений пункт перебуває під постійними обстрілами.   Чи є загроза втрати міста Військовий експерт Павло Нарожний зазначає, що Куп'янсько-Лиманський напрямок став другим зараз по активності після Покровсько-Курахівського. І активізація ворога є доволі серйозно.  ""Чому так сталося? Тут два моменти. Перший - спроба росіян зайти в тил оборонців, які утримують Харківщину. Другий - перерізати дорогу, яка йде на Слов'янськ. Вона там іде вздовж лінії поточного фронту"", - пояснив Нарожний в коментарі РБК-Україна.  Втім, на його думку, наразі в Куп'янську не складається такої ситуації за якої російські війська могли б перейти річку Оскіл, яка розділяє місто на дві частини.  ""Вони до Осколу дійшли в одному місці, там є загроза розрізання українського угрупування на дві частини. Але штурмувати річку - це дуже важка операція. Це треба наводити понтонні мости або використовувати якісь човни, а це дуже важко зробити"", - каже Нарожний.  Він також звернув увагу, що в більшості спроб російських загарбників, коли вони ставлять понтонні мости, не призводить до їх успіху, бо ці мости знищуються.  ""Наразі загрози (втрати міста - ред.) немає. Те, що там ідуть штурми, то це не означає, що вони можуть прорватися, захопити місто. Швидкість пересування ворога доволі повільна на всіх ділянках фронту"", - акцентує Нарожний.  Він нагадав, що якихось швидких проривів на полі бою вже давно не спостерігаються. Останній - це коли Сили оборони України посипали російський фронт і це було аж у 2022 році. ""Тому наразі я не вбачаю якоїсь загрози, що ворог швидко прорветься в Куп'янську. Ситуація там однозначно не проста, але загрози падіння міста я не бачу зараз. Тому що, наприклад, ворог штурмує Часів Яр, канал, який пересох і вони цей канал не можуть перейти. А тут ми кажемо про річку (Оскіл - ред.)"", - підсумував експерт.  Фото: річка Оскіл розділяє Куп'янськ на правобережну й лівобережну частини (google.com/maps)  Чим важливий Куп'янськ  До великої війни населення Куп'янська налічувало десятки тисяч людей. Місто є другим найбільшим залізничним вузлом Харківської області після Харкова, що розташований за 40 км від кордону з Росією. Куп'янськ є вузлом залізничних та автомобільних доріг (через нього проходить кілька автотрас і п'ять залізничних гілок). На початку повномасштабного вторгнення військам РФ вдалося захопити місто. Втім, у вересні 2022 року Збройні сили України звільнили населений пункт від окупантів під час Слобожанського контрнаступу і відкинули противника далеко на схід за річку Оскіл. Ця подія мала неабияке значення, адже Куп'янськ відіграє ключову роль у військовому постачанні. Зокрема, російські загарбники перекидали через місто свій особовий склад та вантажі з Бєлгородської області для угруповання, що діяло під Ізюмом. Під час підготовки матеріалу використовувалися: зведення Генштабу ЗСУ, дані DeepState, заява начальника Куп'янської МВА Андрія Беседіна та керівника Центру протидії дезінформації при РНБО Андрія Коваленка, а також ексклюзивний коментар військового експерта Павла Нарожного.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/shcho-vidbuvaetsya-kup-yansku-i-chi-e-zagroza-1731583101.html"
"Росіяни розстріляли цивільну жінку у Донецькій області, розпочато розслідування","2024-11-14 13:22:00","Російські терористи розстріляли цивільну жінку на околицях Тернів Донецької області. Розпочато досудове розслідування. Про це повідомляє РБК-Україна з посиланням на Telegram-канал Донецької обласної прокуратури. Згідно з оперативними даними, російські терористи вчинили черговий воєнний злочин у Донецькій області 10 листопада.  ""Перебуваючи на околицях Тернів Лиманської територіальної громади, російські військові побачили місцеву мешканку, яка йшла вулицею вздовж зруйнованих ворогом будинків. Окупанти відкрили по жінці вогонь. Пострілом зі стрілецької зброї цивільну вбито"", - додає прокуратура.  Наразі проводяться слідчі дії з метою встановлення всіх обставин подій, а також ідентифікації жертви окупантів.  Уповноважений Верховної Ради України з прав людини Дмитро Лубінець, своєю чергою, додав, що він вже направ листа до ООН та МКЧХ щодо цього злочину.  Воєнні злочини Росії  Воєнні злочини, скоєні російськими військами під час війни проти України, включають численні атаки на цивільне населення та руйнування житлових будинків, шкіл, медичних установ і критично важливої інфраструктури. Відповідно до міжнародного права, напади на цивільні об'єкти та невибіркові обстріли, які ставлять під загрозу життя мирного населення, є серйозним порушенням норм ведення війни. Широкого розголосу набули події в таких містах, як Буча, Ірпінь та Маріуполь. 11 листопада стало відомо й про те, що терористи ймовірно вбили цивільного чоловіка після окупації села Новоолексіївка, яке знаходиться поблизу міста Селидове. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-rozstrilyali-tsivilnu-zhinku-donetskiy-1731583361.html"
"В Одесі затримали двох чоловіків, які обіцяли ""відкупити"" військовозобов'язаного від служби","2024-11-14 13:30:00","В Одеській області викрили двох зловмисників, які за гроші обіцяли допомогти військовозобов’язаному чоловіку уникнути служби. Свої послуги зловмисники оцінили у 17 тисяч доларів. Про це повідомляє РБК-Україна з посиланням на прес-службу поліції Одеської області. За інформацією правоохоронців, 51-річний житель міста Південне, який обіймає посаду уповноваженого з антикорупційної діяльності на одному з підприємств в Одеському районі, разом зі знайомим 58-річним одеситом організували схему ""відкупу"" від військового обліку. Чоловіки пообіцяли своєму знайомому, який шукав спосіб виїхати за кордон, посприяти у знятті його з військового обліку на підставі фіктивного стану здоров’я. Для цього вони мали ""вплинути на потрібних людей"" у Територіальному центрі комплектування та соціальної підтримки, з якими, за їхніми словами, були на зв’язку. Надалі вони почали тиснути на чоловіка, вимагаючи негайної передачі коштів і погрожуючи, що у разі відмови його правове становище може погіршитися. Співробітники поліції № 3 Одеського районного управління поліції № 2 разом з УСБУ та під керівництвом Доброславської окружної прокуратури провели затримання підозрюваних. Один з них був затриманий під час передачі коштів, інший - на робочому місці. Обом повідомлено про підозру у вимаганні неправомірної вигоди (ч. 3 ст. 369-2 Кримінального кодексу України), що передбачає до 8 років позбавлення волі з конфіскацією майна. Фото: В Одесі затримали двох чоловіків, які обіцяли ""відкупити"" військовозобов'язаного від служби (npu.gov.ua) Раніше в Одесі викрили групу чоловіків, які видавали себе за працівників ТЦК. Фігуранти вимагали від військовозобов'язаних гроші і погрожували нібито затримати їх. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/odesi-zatrimali-dvoh-cholovikiv-ki-obitsyali-1731583855.html"
"Mercedes-Benz представив один з найдорожчих у світі авто з 4-циліндровим двигуном: подробиці","2024-11-14 13:36:00","Mercedes-Benz офіційно представив спортивне купе AMG GT Coupe у базовому виконанні ще в березні, але офіційні ціни були оголошені лише у середині листопада. Прайс на GT43 починається з 107 050 доларів. Про це повідомляє РБК-Україна з посиланням на Motor1. Не дивлячись на доволі ""дорослу"" ціну, Mercedes-AMG GT43 Coupe має у своєму арсеналі 416 к.с., які він отримує від 2,0-літрового бензинового двигуна, який використовує електричний турбокомпресор. У той час як моделі GT55 і GT63 з двигуном V8 мають повний привід, нова базова модель має лише привід на задню вісь.  Цікаво, що новому Mercedes-Benz AMG GT43 Coupe треба лише 4,5 секунди, щоб досягти 100 км/год. Максимальна швидкість у офіційних характеристиках не згадується, але ймовірно вона обмежена електронікою на позначці у 250 км/год. Зазначимо, що Mercedes-Benz встановлює цей самий 2,0-літровий двигун у C63 та GLC63. Клієнти зможуть витратити ще більше коштів на GT43 Coupe, враховуючи, що Mercedes пропонує додаткові аксесуари, серед яких колеса розміром від 19 до 21 дюйма, три пакети зовнішнього вигляду AMG, вентильовані передні сидіння та проекційний дисплей.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/mercedes-benz-predstaviv-odin-naydorozhchih-1731580709.html"
"Довбик серед претендентів на престижну премію: українець матиме два шанси","2024-11-14 13:37:00","Форвард збірної України та італійської ""Роми"" Артем Довбик номінований на нагороди Globe Soccer Awards 2024. Про це повідомляє РБК-Україна з посиланням на офіційний сайт премії. Ім'я українця фігурує одразу в двох списках. Він позмагається за звання найкращого форварда та найкращого гравця світу. На титул найкращого нападника року претендують десять футболістів. Окрім Довбика, це Філ Фоден, Ерлінг Холанд (обидва – ""Манчестер Сіті""), Харрі Кейн (""Баварія""), Лаутаро Мартінес (""Інтер""), Кіліан Мбаппе, Вінісіус Жуніор (обидва – ""Реал""), Мохамед Салах (""Ліверпуль""), Ніко Вільямс (""Атлетік"") та Ламін Ямал (""Барселона""). За звання найкращого футболіста-2024 сперечатимуться одразу 33 гравці. Серед претендентів – володар ""Золотого м'яча"" Родрі, а також Ліонель Мессі, Кріштіану Роналду, Роберт Лєвандовскі, Тоні Кроос та інші. Підтримати Довбика та проголосувати за нього можна на сайті Globe Soccer Awards за посиланням. Церемонія нагородження відбудеться 27 грудня 2024 року в Дубаї.   Globe Soccer Awards: що відомо Премія заснована Європейською асоціацією клубів і футбольних агентів. Вручається з 2010 року, а переможців визначають шляхом голосування. Нагороджуються не тільки найкращі гравці та тренери, а й президенти клубів, спортивні директори, агенти тощо. Наявні персональні та командні відзнаки. Рік тому нагороди були вручені в 18-ти номінаціях. У 2023 році найкращим футболістом світу за версією Globe Soccer Awards став Холанд. Найбільше таких титулів завоював Роналду. Зірковий португалець отримав 6 нагород.  Раніше зірка збірної України потрапив до десятки найгірших форвардів АПЛ. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/dovbik-sered-pretendentiv-prestizhnu-premiyu-1731583589.html"
"Європа просить Байдена збільшити допомогу Україні до приходу Трампа, - Bloomberg","2024-11-14 13:42:00","Європа звертається з останнім проханням до адміністрації Джо Байдена, що йде, посилити американську підтримку України, щоб максимально зміцнити позиції Києва до закінчення президентського терміну в січні. Про це повідомляє РБК-Україна з посиланням на Bloomberg. Як зазначає агентство, Дональд Трамп, який вступає на посаду 20 січня, заявив, що добиватиметься якнайшвидшого укладання угоди між Києвом і Москвою, що викликало стурбованість у Європі, що така угода буде невигідною для України і, можливо, закріпить успіхи, досягнуті Росією з моменту її вторгнення у 2022 році. Європейські лідери та офіційні особи звернулися до США з проханням надати Україні більше зброї та артилерії, запровадити додаткові санкції проти ключових джерел доходів Росії та обмежити можливості Москви набувати заборонених технологій, які використовуються у зброї, повідомляють джерела, знайомі з цим питанням. Багато з європейських запитів мали неформальний характер. Державний секретар США Ентоні Блінкен 13 листопада здійснив поспішно організовану поїздку до Брюсселя, щоб запевнити союзників по НАТО і Європейському Союзу в тому, що США активізують свої зусилля щодо відправки ресурсів в Україну напередодні інавгурації США, який різко розкритикував масштаб зусиль. Ресурси, які він згадав - гроші, боєприпаси, зброя - в основному надходять із пакета на $61 млрд, ухваленого Конгресом США на початку цього року. Він додав, що ""кожен долар, який є у нашому розпорядженні"", буде поспішно використаний. Хоча у Байдена залишається мало часу для виконання прохань, США вже працюють над ухваленням нових санкцій проти російського нафтового флоту та Північної Кореї, яка направила війська для надання допомоги Москві у військових діях, до кінця листопада, повідомили джерела, знайомі з ситуацією і які побажали залишитися неназваними. . Європа прискорила зусилля захисту своїх інтересів, особливо коли йдеться про військові зусилля України, до того, як Трамп стане президентом. Трамп зайняв антагоністичну позицію щодо Європи і у вересні обійшов питання про те, чи хоче він, щоб Україна здобула перемогу. ""Наступні кілька тижнів матимуть вирішальне значення для того, щоб поставити Україну в сильну позицію"", - сказав агентству Bloomberg Марк Леонард, співзасновник та директор аналітичного центру Європейської ради з міжнародних відносин. Він сказав, що угода, про яку домовився Трамп, може спробувати заморозити конфлікт на лініях, де Росія зараз окупує 20% української території. США зобов'язалися гарантувати, що всі гроші для України, які мають у розпорядженні, будуть використані до вступу Трампа на посаду. Однак постачання деяких видів зброї може зайняти багато місяців і вийти за рамки терміну повноважень Байдена. ""Ми зробимо все можливе, щоб підтримати Україну, перш ніж нова команда прийде до влади"", - заявив начальник відділу закупівель армії США Дуглас Буш. ""Але в той момент це буде їхнє рішення"". Удари вглиб Росії Декілька лідерів ЄС також підштовхують США дозволити Україні використовувати західну зброю для завдання ударів по військових цілях на території Росії. Київ та його союзники вважають, що цей крок значно підвищить здатність охопленої війною країни захищати себе від атак Москви на критично важливу інфраструктуру. Байден поки чинив опір цьому прохання, тоді як канцлер Німеччини Олаф Шольц відкрито виступив проти неї. Люди, знайомі з позицією США, заявили, що, на їхню думку, це вплине на поле бою і не варто ризику ескалації. ""Коли ми взаємодіємо з нашими американськими друзями та партнерами, я дуже сподіваюся, що ми продовжимо надавати підтримку українцям, у тому числі при завданні далеких ударів, щоб вони могли використовувати законну оборону, коли цілі використовуються для завдання ударів по обороні та інфраструктурі України"", - заявив в інтерв'ю міністр Франції з європейських справ Бенджамін Хаддад. Україна хоче використати британські крилаті ракети Storm Shadow та французькі SCALP для завдання ударів. Зі свого боку ЄС готується до руйнівного президентства Трампа на тлі побоювань, що блоку доведеться збільшити допомогу Києву через скорочення американської підтримки. Він прагне прискорити переговори з Великобританією про новий пакт про оборону та безпеку. Незважаючи на те, що ЄС є найбільшим постачальником допомоги Україні, Київ покладається на США у плані найважливіших військових ресурсів, таких як F-16 та ракети великої дальності ATACM. За даними Кільського інституту світової економіки, з початку конфлікту ЄС виділив 118 млрд євро.   Нагадаємо, прем'єр-міністр Великобританії Кір Стармер вимагатиме від Джо Байдена виділити Україні 20 млрд доларів за рахунок заморожених російських активів до вступу Дональда Трампа на посаду. Крім того, він вимагає дозволу для Києва на удари Storm Shadow по території РФ.","https://www.rbc.ua/rus/news/evropa-prostit-baydena-zbilshiti-dopomogu-1731584523.html"
"Як швидко отримати довідку про відсутність заборгованості по газу: інструкція","2024-11-14 13:50:00","Українці можуть у простий і зручний спосіб швидко отримати довідку про стан рахунку, яка підтверджує відсутність заборгованості по платіжках за газопостачання. Про це повідомляє РБК-Україна з посиланням на ГК ""Нафтогаз України"". Зазначається, що для отримання такої довідки достатньо декількох кроків в особистому кабінеті клієнта ГК ""Нафтогаз Україна"", що дозволяє заощадити час та уникнути необхідності особистого звернення до відділень. У компанії надали покрокову інструкцію клієнтам. Таким чином, для отримання довідки про відсутність заборгованості необхідно: Увійти в особистий кабінет на сайті за допомогою свого логіна і пароля. Перейти в розділ ""Онлайн-послуги"". Вибрати опцію ""Довідка про стан рахунку"" з доступних документів. Натиснути кнопку ""Сформувати"", після чого документ буде доступний для завантаження або може бути відправлений на вказану електронну пошту. При цьому, якщо користувачі зіткнуться з труднощами, співробітники компанії рекомендують звернутися до служби підтримки, де нададуть додаткові роз’яснення і допомогу у разі потреби. Нагадаємо, що в Україні вже розпочався опалювальний сезон. Відомо, що у кожному регіоні країни він стартував за індивідуальним графіком через різні погодні умови та необхідність завершення ремонтних робіт. Також зазначимо, що газові плити у вашій оселі можуть бути небезпечними за декількох умов. Ризики для здоров'я людини посилюються у випадку їхнього використання не за призначенням. Це може викликати серйозні наслідки через виділення чадного газу, про що попереджають фахівці. Українцям нагадують, що у разі запаху газу необхідно негайно звернутися до аварійної служби за телефоном 104. Термінові та важливі повідомлення про війну Росії проти України читайте на каналі РБК-Україна у Telegram.","https://www.rbc.ua/rus/news/k-shvidko-otrimati-dovidku-vidsutnist-zaborgovanosti-1731585058.html"
"Україна і Польща у грудні проведуть ""аграрні"" переговори","2024-11-14 13:51:00","Україна і Польща проведуть переговори з питань сільського господарства. Міністри двох країн зустрінуться у грудні. Про це повідомляє РБК-Україна з посиланням на PAP. Зазначається, що у грудні міністри сільського господарства України та Польщі проведуть зустріч за участі представників галузевих організацій. Темою переговорів буде ситуація на сільськогосподарських ринках. У вівторок, 12 листопада, міністр аграрної політики та продовольства України Віталій Коваль та міністр сільського господарства і розвитку села Польщі Чеслав Сєкєрський провели переговори у відеоформаті.  До цього переговори між очільниками аграрних відомств відбулися у Варшаві 3 жовтня 2024 року.  Як зазначив український міністр Віталій Коваль, наразі торгівля українськими зерновими та олійними культурами переважно повернулася до традиційних експортних маршрутів через Чорне море.   ""Аграрні"" відносини України і Польщі Нагадаємо, що Україна та Польща регулярно проводять переговори щодо сільського господарства після масштабних протестів польських фермерів. Аграрії блокували рух вантажівок на українсько-польському кордоні. Наразі ситуація стабілізувалася. Фермери стверджували, що українське зерно обвалило внутрішні ціни в Польщі й місцеві виробники змушені працювати собі на збиток. Влітку у Польщі почали перевірку понад 70 компаній через підозру в шахрайстві зерном з України. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayina-i-polshcha-grudni-provedut-agrarni-1731585115.html"
"В ОП розраховують на необмежені впливи Ізраїлю на адміністрацію Трампа","2024-11-14 13:58:00","Ізраїль має серйозний геополітичний вплив, у тому числі на майбутню адміністрацію Сполучених Штатів Америки, а українська сторона закликає Ізраїль скористатись цим впливом для тиску на Російською Федерацією. Про це повідомляє РБК-Україна з посиланням на заяву радника голови Офісу президента України Михайла Подоляка на KJF-2024. ""Підкреслюю, Ізраїль має впливи. В тому числі матиме необмежені впливи на нову адміністрацію Сполучених Штатів. І мені хотілось, щоб Ізраїль скористався цим, щоб не толерувати Російську Федерацію"", - сказав він. Росія хоче домінувати через насилля, становлячи небезпеку для Близького Сходу у тому числі. У контексті цього, Україна, за словами Подоляка, хоче отримати більш жорстку підтримку на різних рівнях: “Україна не просто має право, використовуючи міжнародне право, захищати свою територію, а має право наносити удари по території Росії. Я хотів би, щоб позиція була однозначною”. Він впевнений, що Ізраїль та Україна повинні спільно працювати проти сучасної осі зла у форматі адвокації на різних майданчиках, дипломатичних та інформаційних напрямках.  ""Важливо усвідомити, що ми знаходимось по один бік барикад і не можемо один без одного виграти війну, тому що проти нас виступають не окремі країни, не окремі організації, а абсолютно свідомий альянс, який буде тільки набирати обертів, якщо його сьогодні не придушити"", - сказав Подоляк.  На його переконання, на сьогодні неможливо дипломатично сісти за стіл переговорів і домовлятись про завершення війни, адже щодо агресора спрацює тільки військовий примусу. Цьогорічний форум, організаторами якого є Єврейська конфедерація України та The Jerusalem Post, присвячений питанням протистояння, яке утворюють Росія, Іран та Північна Корея. У вирішенні даного питання ключову роль відіграють США.  Нагадаємо, KJF-2024 відкрився зі вступного слова президента Єврейської конфедерації України, віцепрезидента Всесвітнього Єврейського Конгресу Бориса Ложкіна. Він, зокрема, нагадав, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/op-rozrahovuyut-neobmezheni-vplivi-izrayilyu-1731585486.html"
"В Україні викрили шість схем ухилення від мобілізації: затримано 10 організаторів","2024-11-14 13:59:00","Служба безпеки України та Національна поліція викрили шість нових схем ухилення від мобілізації та нелегального перетину кордону чоловіками призовного віку. Про це повідомляє РБК-Україна з посиланням на прес-службу СБУ. У результаті масштабної операції, проведеної в різних областях України, затримано десять організаторів, які брали хабарі від 3 до 20 тисяч доларів за допомогу в уникненні призову на основі фальшивих документів. На Чернігівщині затримано депутатку міськради, яка за винагороду допомагала призовникам уникати мобілізації, оформлюючи їх як студентів місцевого коледжу. Це давало чоловікам можливість відстрочки як здобувачам передвищої фахової освіти. На Хмельниччині викрито керівника відділу районного територіального центру комплектування (ТЦК), який виготовляв фальшиві медичні довідки, щоб зняти чоловіків з військового обліку. Інші схеми діяли в різних областях України. На Донеччині очільник районного військкомату також допомагав ""списувати"" призовників за допомогою підроблених медичних документів. У Сумській області двоє засновників благодійного фонду створювали фейкові документи для охочих виїхати за кордон як волонтери. В Одеській області ексзаступник керівника морського порту та діючий працівник установи продавали довідки про інвалідність, залучаючи до схеми місцевих лікарів. Також у Черкасах затримано рецидивіста, який, видаючи себе за військового, організовував ""госпіталізацію"" ухилянтів із підробленими діагнозами, що давало підстави для зняття їх з військового обліку. Організаторам схем повідомлено про підозру за такими статтями Кримінального кодексу України: ч. 1 ст. 114-1 (перешкоджання діяльності ЗСУ), ч. 3 ст. 368 (отримання неправомірної вигоди), ч. 3 ст. 332 (незаконне переправлення осіб через державний кордон), ч. 1 ст. 366 (службове підроблення), ч. 4 ст. 368-3 (підкуп службової особи), та чч. 2, 3 ст. 369-2 (зловживання впливом). За ці злочини зловмисникам загрожує до 10 років позбавлення волі з конфіскацією майна. Фото: В Україні викрили шість схем ухилення від мобілізації (facebook.com/SecurSerUkraine) Раніше в Одесі затримали двох чоловіків, які за 17 тисяч доларів обіцяли ""відкупити"" військовозобов'язаного від служби. Термінові та важливі повідомлення про війну Росії проти України читайте на каналі РБК-Україна в Telegram.  ","https://www.rbc.ua/rus/news/ukrayini-vikrili-shist-shem-uhilennya-vid-1731585584.html"
"Два роки за гратами за російський шансон: подробиці скандалу у Хмельницькій області","2024-11-14 14:06:00","У місті Дунаївці Хмельницької області чоловік зробив зауваження водієві автомобіля, з якої гучно лунав російський шансон. У відповідь водій вийшов з авто і побив чоловіка. Про це розповідає РБК-Україна із посиланням на Хмельницьку обласну прокуратуру. У Хмельницькій області засудили до двох років позбавлення волі 26-річного мешканця міста Дунаївці за побиття перехожого, який зробив зауваження щодо російського шансону. Як повідомляє Кам’янець-Подільська окружна прокуратура, суд визнав чоловіка винним у спричиненні середньої тяжкості тілесних ушкоджень та хуліганстві (ч. 1 ст. 122, ст. 128, ч. 3 ст. 296 КК України). Інцидент стався у вересні минулого року біля одного з магазинів у Дунаївцях. Потерпілий звернувся до водія автомобіля з проханням вимкнути гучну російську музику. У відповідь обвинувачений, перебуваючи у стані алкогольного сп'яніння, вийшов з авто, штовхнув чоловіка, який упав і зламав руку, та продовжив бити його кулаками і ногами, не реагуючи на зауваження перехожих. Вирок може бути оскаржений в апеляційному порядку. Раніше РБК-Україна писало, що майже чверть співробітників Хмельницької обласної прокуратури мають статус осіб з інвалідністю, і більшість із них отримали цей статус не в останні роки. Про це повідомив голова Хмельницької обласної прокуратури Олексій Олійник, коментуючи інформацію ЗМІ, що нібито всі прокурори мають інвалідність. За словами Олійника, наразі статус осіб з інвалідністю мають 48 з 225 прокурорів, а у випадку більшості статус був оформлений раніше. Він також пояснив, що сам отримав цей статус через травму на робочому місці у 2005 році, яка не заважає виконувати службові обов'язки. Також ми писали, що Печерський суд Києва обрав запобіжний захід депутатці Хмельницької міської ради, яку затримали за підозрою в незаконному збагаченні. У неї виявили 1,5 млн доларів, які не були задекларовані. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/dva-roki-gratami-rosiyskiy-shanson-podrobitsi-1731585956.html"
"Газ у Європі різко подорожчав, оскільки ""Газпром"" може припинити постачання Австрії","2024-11-14 14:17:00","Європейські ф'ючерси на газ підскочили до найвищого рівня протягом року. Це сталося через побоювання, що ""Газпром"" може припинити постачання до Австрії. Про це повідомляє РБК-Україна з посиланням на Bloomberg. Ф'ючерси на хабі TTF у Нідерландах зросли на 3,7% до 45,3 євро за мегават-годину (близько 510 доларів за тисячу кубометрів). Австрійська OMV попередила, що постачання російського газу може бути порушено, оскільки компанія має намір припинити оплату імпорту від ""Газпрому"", щоб отримати гроші, виграні в арбітражі. OMV не очікує, що ""Газпром"" виплатить 230 млн євро, що може спонукати контрольовану Кремлем компанію припинити постачання. Велика частина Європи в останні роки відмовилася від потоків Москви, а Австрія і Словаччина залишаються основними імпортерами газу, що залишилися, що поставляється через Україну. Платежі за поставки, швидше за все, мають бути здійснені до 20 числа кожного місяця. ""З огляду на те, що OMV заявила, що негайно спробує повернути премію, можливо, вона затримає платіж ""Газпрому"" за поставки, отримані в жовтні"", - сказав Том Марцек-Мансер, керівник газової аналітики в ICIS. OMV заявила, що може виконати зобов'язання щодо постачання через альтернативні джерела у разі, якщо постачання з Росії за її довгостроковим контрактом буде утруднено. ""Австрія може і обходитися без російського газу. Проте очевидно, що раптовий перебій у постачаннях може спричинити напруженість на газових ринках"", - заявила міністр енергетики Австрії Леонора Гевесслер. OMV заявила, що постачання 5 терават-годин на місяць може бути порушено. Це приблизно 1% загальної потреби Європейського Союзу в газі в сезон пікового попиту на початку цього року - все ще достатньо, щоб змусити трейдерів нервувати, враховуючи крихкість ринкового балансу. Вересень став 10 місяцем поспіль, коли Росія покрила понад 80% австрійського попиту на газ. Найбільший постачальник енергії Словаччини Slovensky Plynarensky Priemysel описав альтернативні маршрути постачання газу, якщо угода не зможе забезпечити майбутні потоки через Україну. У червні німецькій комунальній компанії Uniper було присуджено понад 13 млрд як компенсацію за непоставлений газ ""Газпрому"". Російські трубопровідні потоки через Україну, як очікується, припиняться 31 грудня, якщо з Києвом не буде досягнуто альтернативної угоди. Країни Центральної Європи, які не мають виходу до моря, можуть отримати доступ до СПГ, у тому числі через нові термінали, які швидко створені в Німеччині та Нідерландах у розпал енергетичної кризи.","https://www.rbc.ua/rus/news/gaz-evropi-rizko-podorozhchav-oskilki-gazprom-1731586679.html"
"В Європарламенті закликали ЄС посилити боротьбу з ""тіньовим флотом"" Росії","2024-11-14 14:20:00","Депутати Європейського парламенту закликали Європейський союз (ЄС) посилити боротьбу з ""тіньовим флотом"" Російської Федерації (РФ). Вимагають більш цілеспрямованих санкцій.  Про це повідомляє РБК-Україна з посиланням на Європейський парламент.  Зазначається, що Росія використовує старі танкери для експорту сирої нафти й нафтопродуктів за кордон, попри санкції ЄС, ""Великої сімки"", а також міжнародних організацій. Це викликає побоювання щодо ризику екологічних катастроф, у тому ж числі великих розливів нафти. Зокрема забезпечує ворогом фінансуванням для війни проти України.  У резолюції євродепутати закликають до:  більш цілеспрямованих заходів проти цих суден у наступних пакетах санкцій ЄС;  систематичного застосування санкцій до суден, які плавають водами ЄС без відомої страховки;  посилення можливостей спостереження, особливо за допомогою безпілотників й супутників;  проведення цільових інспекцій на морі.  ""Євродепутати хочуть, щоб країни-члени ЄС визначили порти, здатні приймати судна, що підпадають під санкції, які перевозять сиру нафту і скраплений природний газ (СПГ), і конфісковувати нелегальні вантажі без компенсації"", - зазначається на сайті.  У тому ж числі резолюція закликає країни ""Великої сімки"": посилити контроль за дотриманням цінових обмежень на російську морську нафту;  суттєво знизити верхню межу цін на нафту та ліквідувати лазівки, які використовуються Росією для перепакування та продажу нафти і нафтопродуктів за ринковими цінами. ""Тіньовий флот"" Росії  ""Тіньовий флот"" Росії - це неофіційна мережа танкерів та інших суден, які використовуються для транспортування російської нафти в обхід міжнародних санкцій, введених через повномасштабне вторгнення в Україну. Зазвичай ці судна належать офшорним компаніям, змінюють прапори, відключають транспондери, що дозволяє їм приховувати маршрути і кінцевих отримувачів вантажів. Ця нелегальна система дозволяє Росії продовжувати експорт енергоносіїв, підтримуючи прибутки, які можуть використовуватися для фінансування військових дій. Нещодавно Британія оголосила про найбільший пакет санкцій, спрямований проти ""тіньового флоту"" нафтових танкерів Росії. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/evroparlamenti-zaklikali-es-posiliti-borotbu-1731586782.html"
"Повернення Ліги націй 14 листопада: повний розклад матчів четверга","2024-11-14 14:25:00","Сезон 2024/25 Ліги націй УЄФА відновиться вісьмома поєдинками в різних куточках Європи. Про це повідомляє РБК-Україна з посиланням на офіційний сайт турніру. П'ятий тур змагань відкриватимуть біля підніжжя Тянь-Шаню. О 17-й годині за київським часом збірна Казахстану прийме Австрію. Натомість о 19:00 національна команда Вірменії зустрінеться з Фарерськими островами. Ще шість поєдинків запланували на 21:45. У групі A2 збірна Бельгії протистоятиме Італії, а національна команда Франції прийме Ізраїль. Натомість в квартеті B2 Греція зустрінеться зі збірною Англії, а національна команда Фінляндії гостюватиме в Ірландії. Тим часом у групі B3 збірна Словенії прийме Норвегію. Нарешті лідер квартету C4 – Північна Македонія – зустрінеться з національною командою Латвії. Усі поєдинки на території України покаже офіційний транслятор турніру – медіасервіс MEGOGO. Перегляд доступний для передплат ""Максимальна"", ""Спорт"" і MEGOPACK XL. Безкоштовно в цифровому мовленні T2 телеканал ""MEGOGO Спорт"" транслюватиме матч вірменської збірної проти Фарерських островів та поєдинок словенців проти національної команди Норвегії. Перелік матчів четверга в 5-му турі Ліги націй 2024/25: Казахстан – Австрія, 17:00 Вірменія – Фарери, 19:00 Бельгія – Італія, 21:45 Франція – Ізраїль, 21:45 Греція – Англія, 21:45 Ірландія – Фінляндія, 21:45 Словенія – Норвегія, 21:45 Північна Македонія – Латвія, 21:45      Топ-3 матчі 14 листопада в Лізі націй Центральний матч вечора відбудеться в Брюсселі. Бельгійські ""червоні дияволи"" (4 очки) зобов'язані перемагати збірну Італії (10), щоб зберегти шанси на фінал турніру. У жовтні ""Скуадра Адзурра"" в меншості втратила перемогу над Бельгією у Римі. Підопічні Лучано Спаллетті повели з голами Камб'язо та Ретегі, але вдесятьох після вилучення Пеллегріні пропустили від Де Кейпера та Троссарда. Англія прагне реваншуватися за домашню поразку еллінам. Беллінгем на 87-й хвилині першого протистояння, здавалося, врятував ""Трьох левів"" від поразки, але Павлідіс у доданий арбітром час приніс збірній Греції несподівану перемогу. Команда Івана Йовановіча виграла всі чотири матчі та може дозволити розписати нічию з англійцями перед вояжем у Гельсінкі на фінальний тур. Битва лідерів відбудеться в іншому квартеті Дивізіону B. Словенці та норвежці набрали по 7 очок і будуть прагнути відчепити прямого конкурента в очному поєдинку. Таку ж кількість залікових балів набрала й збірна Австрії, тож обидві національні команди гратимуть на перемогу, поки альпійці гостюватимуть в аутсайдера групи – Казахстану. Проти останніх пізніше гратимуть Холанд і Ко. До слова, раніше розібрали варіанти збірної України для виходу з групи Ліги націй. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/povernennya-ligi-natsiy-14-listopada-povniy-1731586856.html"
"Нардепа-втікача Одарченка засудили до 8 років увʼязнення: деталі справи","2024-11-14 14:25:00","Вищий антикорупційний суд оголосив вирок нардепу Андрію Одарченку у справі про підкуп. Йому призначили вісім років ув'язнення. Про це повідомляє РБК-Україна з посиланням на пресслужбу Спеціалізованої антикорупційної прокуратури. Джерела РБК-Україна підтверджують, що вирок оголосили нардепу-втікачу Андрію Одарченку. Вищий антикорупційний суд у четвер, 14 листопада, оголосив вирок у справі про підкуп колишнього голови Держагентства відновлення інфраструктури Мустафи Найєма. Нардепа засудили до восьми років позбавлення волі з конфіскацією майна та з позбавленням права обіймати певні посади строком на три роки. Парламентар у середині вересні втік з України. Одарченка оголосили у міжнародний розшук. Суд перевів справу у заочний режим. Нардеп продовжив брати участь в засіданнях через відеозв'язок.  Фото: суд оголосив вирок Одарченку (t.me/sap_gov_ua) Деталі справи Нагадаємо, у листопаді 2023 року правоохоронці оголосили підозру народному депутату Андрію Одарченку. За даними слідства, нардеп намагався дати хабар колишньому голові Держагентства відновлення інфраструктури Мустафі Найєму у криптовалюті на суму 50 тисяч доларів. Він хотів, щоб агентство направило гроші на відновлення харківського Державного біотехнологічного університету, який Одарченко раніше очолював та, за версією слідства, продовжував контролювати. Одарченко відправив на криптогаманець чиновника біткоїни на суму 10 тисяч доларів. Суд відправив парламентаря під арешт з можливістю вийти під заставу у розмірі 15 млн гривень. Нардеп вніс заставу та вийшов з СІЗО. У вересні 2024 року стало відомо, що Одарченко втік з України. ВАКС оголосив його у міжнародний розшук. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/nardepa-vtikacha-odarchenka-zasudili-8-rokiv-1731587117.html"
"Україна та США обговорюють розширення потужностей Хмельницької АЕС: деталі","2024-11-14 14:25:00","Україна та США розглядають можливість співпраці у завершенні будівництва третього і четвертого енергоблоків Хмельницької АЕС. Про це повідомляє РБК-Україна з посиланням на коментар віцепрезидента Energy Club Івана Григорука. За словами експерта, проєкт передбачає перенесення двох ядерних реакторів з Болгарії та їх адаптацію до українських умов. ""Наразі який саме формат, сказати неможливо, тому що на сьогоднішній день йде сам процес переговорів. Але впевнений в тому, що можливі навіть три формати, які ви перечислили, і це і технологічний, і фінансування, і підтримка в процесі реалізації, інжинірингова підтримка в тому числі"", - зазначив Григорук. Експерт підкреслив, що Україна має значний досвід у адаптації радянських реакторів до американського палива. ""На сьогоднішній день Україна має достатньо великий досвід переведення ядерних реакторів своїх ВВЕР-1000 на паливо Westinghouse. Фактично вже дуже багато років вона в нас успішно використовується на різних станціях, ця технологія стосовно адаптації радянських ядерних реакторів на роботу на паливі Westinghouse"", - сказав він. Григорук також прокоментував терміни та вартість проєкту. ""Строки залежать від виконання проєктно-кошторисної документації, відповідних проєктно-дослідних робіт на самих об'єктах. Але заявлено, фактично, це Х-3 - біля трьох років, а Х-4 - 4,5-5 років, що достатньо оптимістично"", - повідомив експерт. За його словами, орієнтовна вартість проєкту складає близько 2 мільярдів доларів. Григорук припускає, що якась сума буде залучена від іноземних партнерів. Раніше нардеп від ""Слуги народу"" Анатолій Костюх закликав колег розглянути і ухвалити законопроєкт про добудову Хмельницької АЕС. За його словами, саме атомна генерація зможе забезпечити українців дешевшою електроенергією, зменшити кількість відключень світла і зробити Україну більш привабливою для інвесторів. Нагадаємо, Міжнародне агентство з атомної енергії (МАГАТЕ) обіцяє підтримку і допомогу Україні в реалізації проєкту добудови двох енергоблоків №3 та №4 Хмельницької АЕС. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayina-ta-ssha-obgovoryuyut-rozshirennya-1731587142.html"
"""Врегулювання"" Трампа може передбачати контроль Росією 20% території України, –Гербст","2024-11-14 14:34:00","Дональд Трамп має чітке уявлення про те, чого мають досягнути переговори щодо російсько-української війни. Йдеться про ймовірне врегулювання за принципом, коли Москва контролює 20% території України, а Київ контролює решту, а також існує демілітаризована зона. Про це заявив американський дипломат, посол США в Україні 2003-2005 років, директор Євразійського центру при Атлантичній раді США Джон Гербст, повідомляє РБК-Україна з посиланням на його виступ на KJF-2024. У тому, чого Трамп очікує від переговорів, є речі, які не вітаються як в Україні, так і в Кремлі, вважає дипломат. ""Ми бачили певні коливання в Києві щодо ідей, які виклав Трамп. І ми спостерігали певні вагання в Москві щодо тих самих ідей, коли Washington Post повідомив про те, що Трамп сказав Путіну під час їхньої телефонної розмови. І спочатку Кремль спростував зміст цієї розмови. Тепер Пєсков заперечує, що розмова взагалі була. Тож це говорить про те, що росіяни цим не дуже задоволені. І це те, що має дати українцям певну впевненість щодо того, що задумав Трамп"", - переконаний Гербст.  На його думку, Україна повинна мати двосторонні гарантії безпеки, які б гарантували стабільний мир. ""Якби на території України між російськими та українськими силами були європейські війська, війська країн НАТО, Путіну було б дуже важко зробити те, що він зробив за Мінськими угодами. І в той же час, якщо Україна буде більше озброєна, це також змусить росіян двічі подумати про порушення будь-якого миру"", - підкреслив він.  Для американських інтересів критично, щоб Путін програв війну в Україні, наголосив експосол США в Україні. ""Трамп вважає себе дуже сильною людиною і хорошим переговорником. У такому випадку нав'язувати слабшій стороні несправедливий мир, нестабільний мир - це не те, що робить сильна людина. І він чудово розуміє, наскільки катастрофічним для Байдена був вихід з Афганістану. І нав’язаний Україні мир, який спонукає Путіна захопити Україну, буде розглядатися як набагато більша катастрофа для американської політики. Я вважаю, що розуміння цього є позитивним для України і, звичайно, для Америки"", - підсумував Гербст.  Цьогорічний Kyiv Jewish Forum, організаторами якого є Єврейська конфедерація України та провідне медіа Ізраїлю The Jerusalem Post, присвячений питанням протистояння, яке утворюють Росія, Іран та Північна Корея. Нагадаємо, KJF-2024 відкрився зі вступного слова президента Єврейської конфедерації України, віцепрезидента Всесвітнього Єврейського Конгресу Бориса Ложкіна. Він, зокрема, нагадав, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/vregulyuvannya-trampa-mozhe-peredbachati-1731587680.html"
"Кривий Ріг попрощався із сім'єю, вбитою російською ракетою (фото, відео)","2024-11-14 14:42:00","У четвер, 14 листопада, в Кривому Розі попрощались з Оленою Кулик і трьома її дітьми - Кирилом, Демидом та Уляною - яких убив ворожий ракетний удар. РБК-Україна розповідає, що про це відомо. Як Кривий Ріг прощався з Оленою Кулик і її дітьми Згідно з інформацією Telegram-каналу ""СВОЇ Кривий Ріг"", церемонія прощання відбулась у Домі Молитви (Церкві Спасіння). На ній були присутні чоловік Олени - Максим Кулик (єдиний, хто вижив у квартирі після ракетного удару), рідні родини, їхні сусіди, друзі, колеги, знайомі й містяни, які дізналися про трагедію цієї сім'ю після ракетного обстрілу.  Прощання із загиблими (скриншот: t.me/svoiKR) Під час прощання Максим звернувся до своїх коханих, яких забрала російська агресія, та наголосив, що ніколи їх не забуде й завжди кохатиме. ""Я благословляю вас"", - додав чоловік. Під час промови Максима в місті пролунала повітряна тривога. Після церемонії прощання загиблих супроводили на Центральне кладовище. Ракетний удар по багатоповерхівці Кривого Рогу Нагадаємо, в понеділок, 11 листопада, приблизно о 10:20 російські війська завдали удару балістичною ракетою по багатоповерхівці в Кривому Розі. Ракета влучила в п'ятиповерховий будинок, пошкодивши його від першого до п'ятого поверхів. Вночі з 11 на 12 листопада рятувальники знайшли під завалами тіло жінки. Згодом з-під завалів дістали тіла трьох дітей. У першій половині вівторка, 12 листопада, у прес-службі Міністерства внутрішніх справ (МВС) України розповіли, що пошуково-рятувальні роботи у Кривому Розі завершили. Міністр внутрішніх справ Ігор Клименко підтвердив, що внаслідок ракетної атаки загинули четверо людей: мати (32-річна Олена Кулик) з трьома дітьми (старшому хлопчику, Кирилові, було 10 років, середньому Демидові - 2,8 року, а найменшій дівчинці - Ульяні - лише 2 місяці). Живим із цілої сім'ї залишився лише чоловік Олени та батько дітей - Максим Кулик. Згодом стало відомо, що на момент ракетного удару сім'я перебувала у своїй квартирі на третьому поверсі. Максим якраз вийшов до кухні, коли пролунав вибух. Його ""викинуло"" на поверх нижче (що і врятувало йому життя). Та ж частина квартири, де була Олена з дітьми, обвалилася на перший поверх. Читайте також про трагедії трьох убитих Росією сімей, де вижили лише чоловіки. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kriviy-rig-poproshchavsya-iz-sim-eyu-vbitoyu-1731588026.html"
"Росіяни запустили по Україні дрони-камікадзе ""Шахед"": де загроза атак","2024-11-13 00:02:00","Росіяни знову атакують Україну безпілотниками типу ""Шахед"". У низці областей оголошено повітряну тривогу через загрозу атак БпЛА. Про це повідомляє РБК-Україна з посиланням на Повітряні сили ЗСУ. О 22:48 військові повідомили про ударний дрон на півночі Київської області, що рухається курсом на Київ. О 23:12 в ЗСУ повідомили про продовження руху БпЛА у Житомирській області південно-західним курсом. О 23:48 Повітряні сили повідомили про групу ударних безпілотників у Сумській області курсом на Чернігівську та Полтавську області. Крім того, група ударних БПЛА рухається у Полтавській області курсом на Черкаську область. Також за даними військових, один із ""Шахедів"" рухається на місто Суми. Оновлено 0:20 Група ударних БПЛА у Дніпропетровській області курсом на північний захід. Оновлено 0:52 Група ""Шахедів"" на півночі Чернігівської області курсом на Київ. Група БПЛА на кордоні Полтавської та Чернігівської областей курсом на Київ. Група дронів у Дніпропетровській області курсом на Полтавську та Кіровоградську області. Оновлено 1:38 Група безпілотників на півночі Сумської області, курсом на захід через Чернігівську область. Група дронів на півночі Чернігівської області курсом на Київську область. Також група ""Шахедів"" вздовж кордону Кіровоградської та Полтавської областей курсом на Київську область. Оновлення 3:05 Безпілотники на півдні Сумської області курсом на південний захід; Дрони на півночі Чернігівської області курсом на південний захід; ""Шахеди"" на півночі та центрі Київської області курсом на захід; Також БПЛА на південному заході та південному сході Полтавської області курсом на південь. Оновлено 5:11 Безпілотники у Сумській області, на півночі та півдні області курсом на Чернігівську та Полтавську області; Дрони у Чернігівській області, на північному заході області курсом на Київську область; БпЛА на півночі Київської області курсом на Житомирську область; ""Шахеди"" на півночі Житомирської області, курсом на Звягель; Безпілотники у Полтавській області вздовж кордону з Сумською областю, група БПЛА рухається курсом на Київ; Дрони на північному заході Харківської області, курсом на Полтавську область; ""Шахеди"" виявлені на сході Черкаської області, курсом на Кіровоградську область; Також військові повідомляють про рух ""Шахеда"" на Полтаву. О 5:57 моніторингові пабліки повідомили про ймовірний пуск ракет стратегічною авіацією РФ з бомбардувальників Ту-95. Якщо пуски справжні, а не імітаційні, ракети очікуємо біля кордонів України приблизно о 06:50 - 07:50. Станом на 06:51 мапа повітряних тривог України виглядала так:  Атаки ударними дронами За останні тижні росіяни суттєво посилили частоту і масштаб атак ""Шахедами"" по Україні. Загарбники запускають БпЛА невеликими групами з перервами, що ускладнює їх виявлення та збиття силами ППО. У вівторок, 12 листопада, близько 17:30 вечора у Києві та низці областей оголошували повітряну тривогу через атаку російських БпЛА. Крім того, терористи вдарили дронами по об'єктах критичної інфраструктури у Сумській області. Місто Шостка залишилося без опалення. Додамо, що напередодні загарбники атакували Харків безпілотником нового типу ""Молния"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-zapustili-ukrayini-droni-kamikadze-1731447628.html"
"Флот США відбив атаку єменських хуситів","2024-11-13 00:31:00","Військові кораблі Сполучених Штатів Америки (США) під час проходження через протоку Баб-ель-Мандаб збили безпілотники та ракети, які були випущені єменськими хуситами. В операції з відбиття ударів були задіяні американські літаки Abraham Lincoln. Про це передає РБК-Україна, посилаючись на Центральне командування Збройних сил США (CENTCOM) та Reuters. За словами речника Міністерства оборони США генерал-майора Патріка Райдера, у понеділок два військові кораблі були атаковані щонайменше вісьмома безпілотниками, п'ятьма протикорабельними балістичними ракетами та трьома протикорабельними крилатими ракетами. Представник Пентагону зазначив, що американські військові кораблі збили ворожі боєприпаси, й судна не постраждали. Між тим у вівторок хусити розповідали про проведення двох операцій проти американських військових кораблів у Червоному та Аравійському морях, які начебто тривали 8 годин, пише Reuters. Представник бойовиків також заявив, що перша операція була націлена на американський авіаносець в Аравійському морі, по якому запустили кілька ракет і безпілотників. А друга - проти двох американських есмінців у Червоному морі. Як заявив речник Пентагону, йому нічого не відомо про атаки на авіаносець США ""Авраам Лінкольн"". Операція США та союзників у Червоному морі через атаки хуситів на кораблі Нагадаємо, американська сторона досить регулярно інформує про ліквідацію дронів, ракет та іншого озброєння єменських хуситів. Такі дії західна коаліція (США, Британія та союзники) вживає через удари бойовиків по комерційних кораблях у Червоному морі та Аденській затоці. Проте єменські хусити атакують не тільки торгові судна й танкери, а й західні військові кораблі. Так, наприкінці листопада стало відомо, що єменські хусити випустили дві балістичні ракети по кораблю USS Mason, який брав участь у звільненні захопленого танкера в Аденській затоці.  Також повідомлялося, що 9 листопада військові США завдали авіаударів по об'єктах хуситів у Ємені. Були уражені склади зі зброєю, з якої бойовики обстрілювали кораблі біля узбережжя країни. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/flot-ssha-vidbiv-ataku-emenskih-husitiv-1731450671.html"
"Росіяни не мають сил для наступу на Запоріжжя, - ЦПД","2024-11-13 00:51:00","Російські військові не мають сил для наступу на Запоріжжя. Ворог готується до штурмових дій біля кількох населених пунктів області. Про це повідомляє РБК-Україна з посиланням на керівника Центру протидії дезінформації (ЦПД) при Раді національної безпеки та оборони (РНБО) Олександра Коваленка. За його словами, у ворога немає сил для наступу на місто Запоріжжя. Натомість ворог готує тактичні штурмові дії в районах кількох населених пунктів на Запорізького напрямку. Зокрема, Курахівський напрямок загарбники розглядають, як частину можливих дій у Запорізькій області. За словами Коваленка, росіяни через військових кореспондентів будуть масштабувати власні плани для поширення паніки. Ризик наступу на Запоріжжя Останнім часом деякі експерти та ЗМІ почали говорити про накопичення росіянами військ для подальшого масштабного наступу на Запоріжжя. Сили оборони України розташовані в цьому районі та готуються до найгірших сценарів. Тим часом росіяни постійно агресивно обстрілюють обласний центр. Так, в ніч на 11 листопада, у Запоріжжі прогриміла серія вибухів. Загарбники тричі вдарили по місту авіабомбами. За попередніми даними, внаслідок атаки одна людина загинула, троє зазнали поранень. В ніч на 12 листопада, росіяни вдарили по багатоповерхівці у Запорізькій області. Внаслідок атаки у будинку опинилися заблокованими кілька людей. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-mayut-sil-nastupu-zaporizhzhya-tspd-1731451669.html"
"На Запоріжжі пролунали вибухи під час ворожого авіаудару","2024-11-13 01:16:00","У Запорізькій області у ніч проти 13 листопада пролунали вибухи. Перед тим фіксувався пуск російськими окупантами керованих авіабомб для ударів по регіону. Про це повідомляє РБК-Україна з посиланням на начальника Запорізької обласної військової адміністрації (ОВА) Івана Федорова. Вибухи у Запорізькій області прогриміли близько 01.04. У Повітряних силах ЗСУ за кілька хвилин до цього інформували про рух керованих авіабомб (КАБ) ворога на Запоріжжя.  Між тим запорізькі ЗМІ повідомляють, що вибухи було чути в районі міста Запоріжжя. Зазначимо, що у Запорізькій області також фіксували російські ударні безпілотники. Додамо, у моніторингових групах писали про ""Шахеди"" над Запоріжжям, зокрема дрони-камікадзе ворога фіксували на південних околицях міста. Російські обстріли Запоріжжя й області Зазначимо, що російські окупанти останнім часом для ударів по Запоріжжю стали активно застосовувати окрім ракетного озброєння та дронів-камікадзе також керовані авіабомби. Загалом же обласний центр та інші населені пункти регіону страждають від обстрілів регулярно. Так, вчора ввечері, 12 листопада, окупанти завдали 6 ударів по території Запорізького та Василівського районів. Як розповіли в ОВА, в одному із населених пунктів була пошкоджена багатоповерхівка. А в ніч проти 11 листопада російські терористи завдали 3 авіаудари по Запоріжжю. В результаті обстрілів загинула одна людина, 20 осіб були поранені (серед травмованих - п'ятеро дітей). Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zaporizhzhi-prolunali-vibuhi-pid-chas-vorozhogo-1731453376.html"
"Партизани розвідали військові стратегічні об'єкти у Московській області","2024-11-13 01:44:00","Українські партизани провели розвідку кількох військових частин Повітряно-Космічних сил РФ у Московській області. Дані передані Збройним силам України для нанесення ударів. Про це повідомляє РБК-Україна з посиланням на партизанський рух АТЕШ. Зазначається, що агенти провели розвідку об'єктів у Краснознаменську, що захищають повітряний простір Московської області. Під час розвідки зафіксовано місця розміщення штабу, складських приміщень та підрозділів радіоелектронної боротьби (РЕБ), що здійснюють перехоплення та придушення радіосигналів у рамках антидронової роботи. ""З огляду на масштабні нальоти безпілотників, наша робота принесе плоди, оскільки виведення з ладу таких об'єктів спростить виконання завдань Сил оборони України"", - йдеться у повідомленні. Фото: Партизанський рух ""АТЕШ"" (t.me/atesh_ua/5745) Атака дронами на Підмосков'я Вранці у неділю, 10 листопада, невідомі дрони атакували Московську область. Вночі біля міст Люберці та Раменськ лунали вибухи через роботу ППО. Згодом стало відомо, що один із дронів влетів у житлові будинки міста Раменське. Також повідомлялося про пожежу через падіння уламків збитого безпілотника в районі аеропорту ""Жуковський"". Загалом тієї ночі та вранці у Підмосков'ї сили ППО збили 25 БпЛА. Вони рухалися на Москву. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/partizani-rozvidali-viyskovi-strategichni-1731449973.html"
"Армія Ізраїлю виводить сили та ракетні установки з півдня Лівану","2024-11-13 02:12:00","Резервні сили ізраїльської армії виводять значну кількість зброї, ракет і пускових установок з району південного Лівану. Це свідчить про успішні атаки й суттєве зниження потенціалу угруповання ""Хезболли"" в регіоні. Про це заявив начальник генерального штабу Армії оборони Ізраїлю Герці Га-Леві, повідомляє РБК-Україна з посиланням на Telegram-канал ЦАХАЛ. У вівторок, 12 листопада, він провів оцінку ситуації на півдні Лівану разом із командувачем Північного командування генерал-лейтенантом Орі Гордіном, командувачем 91-ї дивізії генерал-лейтенантом Шаєм Кальпером та іншими командирами. Га-Леві також звернувся до командирів резервів і солдатів, що діють у цьому секторі. Він зазначив, що ЦАХАЛ позбавила угруповання ""Хезболла"" суттєвих бойових можливостей внаслідок ліквідації Хасана Насралли та ""членів Ради джихаду організації, ""командирів її частин та різних секторів, підрозділів, з'єднань і багатьох бойовиків"". Га-Леві також назвав ""дуже важливим"" виведення з цього району значної кількості зброї, ракет і пускових установок. ""Одночасно ЦАХАЛ діє дуже потужно. Ми завдали потужних ударів по об'єктах ""Хезболли"" у Бейруті, Дахії та інших місцях. Ми завдаємо глибоких ударів, зокрема часто в Сирії та вздовж сирійсько-ліванського кордону, щоб запобігти передачі зброї ""Хезболлі"". Зачистка цієї території забезпечить базові умови для того, щоб зробити все належним чином і дійсно гарантувати безпеку в пониззі цієї долини"", - сказав Га-Леві. Війна Ізраїлю та ""Хезболли"" З 1 жовтня Армія оборони Ізраїлю проводить наземну операцію в південному Лівані проти терористичного угруповання ""Хезболла"", яке постійно обстрілює північні райони країни. 9 листопада Га-Леві повідомив, що ЦАХАЛ ліквідувала близько 1000 терористів ""Хезболли"" у районі Джабалії в Секторі Газа і майже стільки ж узяла в полон, що завдало серйозної шкоди угрупованню ХАМАС. 8 листопада стало відомо, що ЦАХАЛ знищила установки ""Хезболли"", з яких бойовики обстрілювали міста Ізраїлю. Також ізраїльська армія підірвала склади зброї ліванського угруповання в Сирії. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/armiya-izrayilyu-vivodit-sili-ta-raketni-1731455744.html"
"У Китаї водій в'їхав у натовп, загинули 35 людей і понад 40 були поранені","2024-11-13 02:40:00","У китайському місті Чжухай (на півдні країни) чоловік за кермом автівки в'їхав у групу людей, які тренувалися в спортивному комплексі. Внаслідок наїзду загинули 35 осіб, та десятки отримали серьйозні поранення. Про це повідомляє РБК-Україна з посиланням на Associated Press та Reuters. Що відомо про наїзд автомобіля у натовп Трагедія сталася у ніч проти понеділка, й китайській владі знадобилося майже доба, щоб офіційно заявити про розкриття події. За даними китайських правоохоронних органів, 64-річний водій на прізвище Фан, який скоїв наїзд у натовп, був засмучений розподілом майна під час свого шлюборозлучного процесу. В поліції розповіли, що після тарану на машині він був затриманий та госпіталізований з пораненнями, які він, імовірно, завдав собі ножем у шию та інші частини тіла. За останніми даними від поліції, внаслідок наїзду авто у натовп у Чжухаї загинули 35 людей, і були поранені 43 особи. У вівторок поліція встановила барикади на вході до спортивного комплексу, не пускаючи громадян. Проте представники громадськості залишили букети в пам'ять про жертв трагедії на площі, що примикає до спортивного центру. Трагедія на тлі авіашоу в Чжухаї та цензура в мережі Західні ЗМІ звернули увагу, що у місті Чжухай проходить щорічна авіаційна військова виставка, яка відкрилася у вівторок, й дані щодо трагедії жорстко цензурувалися в інтернеті. Так, трагедія сталася, коли на авіашоу Народно-визвольної армії Китаю у Чжухаї вперше демонстрували новий реактивний винищувач-невидимку. Зокрема, за запитом із назвою цього міста у пошуковику китайської державної урядової агенції новин ""Сіньхуа"" можна побачити матеріали стосовно даної авіавиставки - й немає згадувань щодо наїзду машини на людей. Разом з тим в мережі з'явилися кадри, на яких можна було побачити у цьому місті десятки людей, які лежали на доріжці спортивного комплексу, вочевидь внаслідок наїзду авто. Крім того, в китайських соцмережах були оприлюднені зображення машини, яка намагалася скритися від поліції, але кадри були швидко піддані цензурі. Були видалені й гнівні коментарі щодо офіційної затримки з повідомленням про інцидент, а сайт обміну повідомленнями Weibo піддав цензурі хештег зі згадкою про кількість загиблих. Не перший випадок із наїздом авто у натовп Західні ЗМІ звертають увагу, що не було жодних ознак того, що цей автонаїзд був пов'язаний з авіашоу у Чжухаї. Разом з тим це був вже другий подібний інцидент під час авіашоу у цьому місті. Так, у 2008 році щонайменше 4 людини загинули та 20 отримали поранення через наїзд водія вантажівки на багатолюдне шкільне подвір'я під час авіашоу. Тоді поліція повідомила, що зловмисник прагнув помститися через конфлікт на дорозі. Реакція влади на трагедію Глава Китаю Сі Цзіньпін наказав докласти всіх зусиль для лікування поранених і зажадав суворого покарання для водія-винуватця. Як повідомило CCTV, Центральний уряд країни направив групу для надання вказівок щодо розгляду справи. Раніше повідомлялося, що у 2017-му влітку на півночі Китаю в провінції Хебей чоловік з ножем напав на відвідувачів аптеки. В результаті нападу загинули 3 людини, ще 4 отримали поранення. В тому ж році у липні в китайській провінції Шеньчжень чоловік напав з тесаком для м'яса на відвідувачів супермаркету - тоді було 2 жертви, й майже десять осіб були поранені. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kitayi-vodiy-v-yihav-u-natovp-zaginuli-35-1731457820.html"
"Демократи у Сенаті поспішають затвердити висунутих Байденом суддів до приходу Трампа","2024-11-13 03:08:00","Демократична більшість у Сенаті США розпочала процес затвердження якомога більшої кількості нових федеральних суддів, призначених президентом Джо Байденом, до вступу Дональда Трампа на посаду 20 січня 2025 року. Про це повідомляє РБК-Україна з посиланням на Reuters. Після того, як республіканці візьмуть контроль над палатою 3 січня, Сенат у вівторок за місцевим часом має проголосувати за затвердження одного з кандидатів Байдена - колишнього прокурора Ейпріл Перрі. Вона була висунута президентом-демократом на посаду судді окружного суду США в штаті Іллінойс. Загалом, наразі в Сенаті на голосування очікують 31 кандидата на посаду судді, яких раніше оголосив Байден включно з Перрі. Вона є однією з 17 кандидатів, що вже пройшли розгляд у Юридичному комітеті Сенату та чекають на остаточне голосування повним складом Сенату. Ще 14 кандидатів очікують на розгляд комітету. Конституція США закріплює за Сенатом повноваження затверджувати кандидатури президента на довічні посади у федеральних судових органах. ""Ми зробимо стільки, скільки зможемо"", - заявив лідер демократичної більшості у Сенаті Чак Шумер. Тиск й оперативність За перші чотири роки перебування на посаді, Трамп здійснив 234 суддівських призначення, що є другим показником серед усіх президентів за один термін. Таким чином він створив консервативну більшість 6-3 у Верховному суді США з трьома призначеними суддями. Натомість Байден призначив багато ліберальних суддів. З початку його президентства у 2021 році, Сенат затвердив 213 суддівських кандидатур, зокрема ліберальну суддю Верховного суду Кетанджи Браун Джексон. Близько двох третин із них - жінки, і стільки ж - представники расових меншин. Демократи в Сенаті перебувають під тиском, щоб швидко затвердити решту кандидатів, а також будь-яких нових кандидатів, яких Байден може назвати в останні тижні свого президентства. Скільки кандидатів зможуть затвердити демократи в Сенаті, ще належить з'ясувати. У неділю, 10 листопада, Трамп у своєму пості в соцмережах закликав Сенат припинити затвердження кандидатур Байдена, заявивши: ""Демократи хочуть протаранити своїх суддів"". Призначені раніше Трампом судді брали участь в ухваленні важливих рішень, які вітали консерватори. Серед них - рішення Верховного суду, що скасовують право на аборт, розширюють права на носіння зброї, відмовляють у прийомі до коледжів на основі расової приналежності та обмежують повноваження федеральних регуляторних агентств. Затвердження кандидатів на суддівські посади відбувається простою більшістю голосів. Наразі демократи мають незначну більшість 51-49. Це означає, що вони не можуть дозволити собі жодних ""перебіжок"" чи ""прогулів"", якщо республіканці з'являться з силою, щоб виступити проти кандидатів Байдена. Кожен можливий кандидат Союзники Байдена заявили, що узгоджене просування решти його кандидатур дозволить йому розвинути свою спадщину, що допомогла урізноманітнити федеральний суддівський корпус, де тривалий час домінували білі чоловіки. При цьому Байден не припинив призначення суддів. У п'ятницю, 8 листопада, президент оголосив свого першого післявиборчого кандидата - Талі Фархадіан Вайнштейн, яка після невдалої спроби стати окружним прокурором Мангеттена на праймеріз Демократичної партії 2021 року, була обрана на посаду федерального окружного судді в Нью-Йорку. Речник сенатора Діка Дурбіна, демократа №2 у Сенаті та голови судового комітету, заявив, що він ""прагне затвердити кожного можливого кандидата до кінця роботи цього Конгресу"". Речник Білого дому Ендрю Бейтс зазначив, що під час першого терміну Трампа, контрольований республіканцями Сенат затвердив 18 суддів. Це сталося після перемоги Байдена на виборах 2020 року, але ще до того, як він вступив на посаду. Серед кандидатів, які очікують на затвердження, - п'ятеро у впливові федеральні апеляційні суди. Республіканці перед виборами заявили, що мають голоси, щоб заблокувати двох із них. Один із них - Аділа Мангі, який став би першим федеральним апеляційним суддею-мусульманином, а інший - генпрокурор Північної Кароліни Райан Парк, який безуспішно захищав у Верховному суді політику прийому на роботу, що ґрунтується на расовій дискримінації. Є ще 26 кандидатів, яких Байден призначив суддями першої інстанції. Серед них - вже згадана Ейпріл Перрі, колишній прокурор, яка зараз працює в штаб-квартирі GE HealthCare в Чикаго та яка приєднається до суддівської колегії в Іллінойсі. Байден призначив її на посаду судді у квітні 2024 року, після того, як її попереднє призначення на посаду головного федерального прокурора Чикаго було заблоковане сенатором-республіканцем Джей-Ді Венсом. Венс почав блокувати кандидатури Байдена на посади в Міністерстві юстиції США у 2023 році. Це сталося після того, як спеціальний радник Джек Сміт домігся першого з двох федеральних обвинувальних актів проти Трампа, який згодом обрав сенатора своїм напарником на виборах віце-президента. Вибори президента і членів палат Конгресу США В Сполучених Штатах у вівторок, 5 листопада, відбулися президентські вибори. Згідно з попередніми підрахунками, перемогу здобув республіканець Дональд Трамп - він набрав 312 голосів виборників, у той час, як його суперник Камала Гарріс - лише 226 голосів. Окрім виборів президента, американці також обирали новий склад обидвох палат Конгресу США. За результатами підрахунку голосів, на виборах до Палати представників республіканці здобули невелику перевагу за кількістю місць. Водночас, Республіканська партія здобула більшість місць у Сенаті, що раніше був підконтрольний демократам. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/demokrati-senati-pospishayut-zatverditi-visunutih-1731458673.html"
"Трамп визначився з кандидатурою нового глави Пентагона","2024-11-13 03:18:00","Переможець на президентських виборах в США Дональд Трамп вирішив висунути на посаду нового міністра оборони Піта Хегсета. Він є ведучим телеканалу Fox News та ветераном. Про це повідомляє РБК-Україна з посиланням на CBS News. ""Для мене честь оголосити, що я висунув Піта Хегсета на посаду міністра оборони в моєму кабінеті"", - заявив Трамп. Він зазначив, що Хегсет провів ""усе своє життя, будучи воїном за війська та за країну"". ""Піт є сильним, розумним і вірить у те, що ""Америка передусім"""", - сказав Трамп, обраний 47-м президентом США. Республіканець додав, що ""з Пітом на чолі"" американська армія ""знову стане великою"", й Штати ""ніколи не відступлять"". Що відомо про Піта Хегсета 44-річний Пітер Брайан Гегсет є ветераном армії США, офіцером Національної гвардії. Він служив в Іраку та Афганістані. Має ступінь бакалавра в Прінстоні та ступінь магістра в Гарварді. Майбутній очільник Пентагону зараз є співведучим ""Fox & Friends Weekends"", він також автор книги ""Війна з воїнами: за зрадою людей, які зберігають нас вільними"". Раніше він був виконавчим директором Vets for Freedom і Concerned Veterans for America. У 2012 році Хегсет балотувався до Сенату від Республіканської партії, виборюючи місце у перегонах із сенатором-демократом від Міннесоти Емі Клобучар. Проте у травні - знявся з перегонів після з'їзду штату. Тоді на виборах переміг представник штату республіканець Курт Біллс, але потім програв на загальних виборах. Повідомляється, що Хегсет раніше переконав Трампа помилувати трьох американських солдатів, звинувачених або засуджених за воєнні злочини, пов'язані зі стріляниною по некомбатантах в Іраку. Хегсет розглядався на посаду голови Міністерства у справах ветеранів США у першій адміністрації Трампа. Раніше повідомлялося, що Дональд Трамп офіційно призначив представника від Республіканської партії Майка Волтца своїм радником з національної безпеки. РБК-Україна в окремому матеріалі розповідало, що відомо про Волтца та яка його позиція щодо України. Додамо, напередодні західні ЗМІ писали, що новим секретарем Департаменту внутрішньої безпеки США стане Крісті Ноем, яка є противником допомоги Україні. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tramp-viznachivsya-kandidaturoyu-novogo-glavi-1731460701.html"
"У РФ злетіли бомбардувальники Ту-95МС. В ЗСУ назвали час виходу бортів на пускові рубежі","2024-11-13 03:45:00","У Росії зафіксований зліт кількох бортів стратегічних бомбардувальників Ту-95МС, які є носіями ракет. Є загроза завдання ворожою авіацією ударів по території України. Про це повідомляє РБК-Україна з посиланням на Telegram-канал Повітряних сил Збройних сил України. Військові поінформували, що було зафіксовано зліт до 6 бортів Ту-95МС з Оленєгорська. ""Орієнтовно в районі пускових рубежів очікуються о 5:00"", - поінформували у Повітряних силах. Крім того, військові закликали громадян не ігнорувати сигнали повітряної тривоги, та додали, що про зміну обстановки щодо ворожих Ту буде заявлено додатково пізніше. Ту-95МС Ту-95МС - це радянський стратегічний бомбардувальник, модернізована версія якого активно використовується Росією у війні проти України. Ці літаки стали одним з основних засобів для завдавання ракетних ударів по українській території. Ці літаки несуть на борту різноманітні крилаті ракети, такі як Х-101, які можуть вражати цілі на великій відстані з високою точністю. Росія часто використовує Ту-95МС для масованих ракетних обстрілів, що призводить до значних руйнувань та жертв серед цивільного населення. Імітації Росією ракетних ударів Нагадаємо, перед тим, у ніч проти 11 листопада, росармія підняла у небо 8 бортів Ту-95МС, які летіли в напрямку пускових рубежів над Каспійським морем. Крім того, окупанти піднімали й МіГ-31К.  Пізніше з'ясувалося, що це була імітація масштабної ракетної атаки по Україні.  Попри те, що ворожа авіація не здійснила тоді пусків ракет, але в багатьох регіонах України вводили превентивні відключення світла для убезпечення енергетики. Навіщо Росія імітувала пуски з Ту-95МС та коли може бути обстріл, - читайте в окремому матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rf-zletili-bombarduvalniki-tu-95ms-zsu-nazvali-1731462340.html"
"Росія не має достатньої кількості сил для перелому в Курській області, - ISW","2024-11-13 04:13:00","Чисельність військового угруповання росіян у Курській області не є катастрофічною, адже вони накопичували ці сили впродовж тривалого часу. Не фіксується і перекидання суттєвої кількості підрозділів РФ із фронту в Україні. Про це повідомляє РБК-Україна з посиланням на звіт Інституту вивчення війни (ISW). У відомстві зазначили, що нещодавні оцінки західних та українських експертів стосовно чисельності російського угруповання військ у Курській області ""не є значним перегином"" - армія РФ уже кілька місяців збирає сили для майбутнього контрнаступу та витіснення ЗСУ з російської території. Нещодавно українські офіційні особи та західні ЗМІ повідомили, що Росія зосередила в Курській області близько 50 тисяч військовослужбовців, зокрема близько 8-10 тисяч військових Північної Кореї. Ці сили Москва планує задіяти для витіснення ЗСУ з території РФ до кінця січня 2025 року. Джерела припускають, що Росія не перекинула жоден із підрозділів цих сил зі Східної України. За оцінками українських джерел, у вересні та жовтні 2024 року російські війська зосередили в Курській області від 30 тисяч до 50 тисяч військовослужбовців. Серед них - близько 35 тисяч військових Північного угруповання російських військ, що діяли у Курській, Брянській, Бєлгородській областях та на півночі Харківської області до входа ЗСУ в Курську область у серпні 2024 року. Один із військовослужбовців ЗСУ 11 листопада заявив, що російські сили також передислоковують додаткові елементи 104-го повітряно-десантного полку (76-ї дивізії ВДВ) та кілька батальйонів 177-го морського піхотного полку (Каспійська флотилія) із західної частини Запорізької області до Курської області. Однак в ISW зазначили, що на момент написання цього звіту, незалежних ознак цих передислокацій не спостерігалося. В Інституті також зазначили, що всередині жовтня 2024 року зафіксували повідомлення про те, що підрозділи 177-го морського піхотного полку діяли поблизу Часів Яру. ""11 листопада речник оперативного командування ""Північ"" полковник Вадим Мисник повідомив, що російські військові часто перекидають нові резерви до Курської області через великі втрати особового складу і техніки. Однак ці резерви, ймовірно, призначені для заміни втрат особового складу, а не для суттєвого посилення наявного угруповання російських військ у цьому регіоні"", - йдеться у звіті ISW. Ситуація в Курській області 6 серпня Сили оборони України перейшли кордон України з Курською областю та взяли під контроль десятки населених пунктів. До полону також було взято тисячі військових РФ. Спочатку російський диктатор Володимир Путін наказав звільнити захоплені ЗСУ райони Курської області до 1 жовтня. Однак реалізувати це не вдалося. За даними видання The Telegraph, диктатор направив для ""звільнення"" Курської області 50 тисяч солдатів. Путін хоче повернути Курську область під контроль до 20 січня 2025 року - дня інавгурації Дональда Трампа на посаду президента США. Наприкінці жовтня міністр оборони США Ллойд Остін заявив, що у складі великого угруповання військ РФ у Курській області наразі діють 8 тисяч північнокорейських солдатів. Натомість за даними офіційного Києва, у Курській області перебуває 11 тисяч солдатів КНДР. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/masshtabnogo-perekidannya-viysk-rf-ukrayini-1731462015.html"
"Трамп призначив Маска головою новоствореного Департаменту урядової ефективності","2024-11-13 04:16:00","Новообраний президент США Дональд Трамп призначив бізнесмена Ілона Маска головою нового Департаменту урядової ефективності. Він займеться скороченням бюджетних витрат і реструктуризацією федеральних агентств. Про це повідомляє РБК-Україна з посиланням на сторінку Трампа у соцмережі Х. ""Я радий оголосити, що Великий Ілон Маск, працюючи разом з американським патріотом Вівеком Рамасвамі, очолить Департамент урядової ефективності (DOGE)"", - написав переможець президентських виборів. Трамп додав, що разом ""ці два чудових американці прокладуть шлях для моєї Адміністрації демонтувати урядову бюрократію, скоротити надлишкові регулювання, скорочення марнотратних витрат і реструктуризації федеральних агентств - що має важливе значення для Руху ""Врятуймо Америку"". ""Це спричинить ударну хвилю по всій системі, і кожен, хто має відношення до системи та всіх, хто причетний до державного марнотратства, а це дуже багато людей!"", - зазначив Ілон Маск. У повідомленні також зазначається, що ""новий департамент стане потенційним ""Манхеттенським проектом"" нашого часу"". ""Департамент урядової ефективності надаватиме поради та рекомендації з-поза меж уряду, а також співпрацюватиме з Білим домом та Адміністративно-бюджетним управлінням для проведення широкомасштабних структурних реформ, а також створення підприємницького підходу до небаченого раніше управління державою"", - йдеться у повідомленні. Трамп додав, що новий Департамент ""має витіснити масове марнотратство і шахрайство, що існують впродовж наших щорічних державних витрат у розмірі 6,5 трильйонів доларів"". Робота Маска і Рамасвамі, за словами Трампа, має завершитися не пізніше 4 липня 2026 року. ""Менший Уряд, з більшою ефективністю і меншою бюрократією, буде ідеальним подарунком для Америці на 250-ту річницю Декларації незалежності"", - додав новообраний президент США. Хто такий Вівек Рамасвамі? Вівек Рамасвамі - американський підприємець індійського походження, письменник та консервативний політичний діяч. Навчався у Гарварді та став популярним у правих колах завдяки своєму бестселлеру ""Woke, Inc."". В ньому засуджуються рішення деяких великих компаній запустити бізнес-стратегію на питаннях соціальної справедливості та зміни клімату. Під час передвиборчої кампанії Рамасвамі підтримав заборону на аборти на рівні штату після шести тижнів та заявив, що хоче значно розширити повноваження президента та розформувати більшу частину федерального уряду, включаючи ФБР та Міністерство освіти. Бізнесмен висунув свою кандидатуру на пост президента США від Республіканської партії, але в січні 2024 року зняв свою кандидатуру на виборах на користь Трампа. Рамасвамі також висловився проти членства України в НАТО. Крім того, бізнесмен висловився за вихід США з НАТО. Кадрові призначення в команду Трампа Дональд Трамп ще до офіційного оголошення своєї перемоги на виборах президента, розпочав призначення людей у свою нову команду. Зокрема, Трамп висунув на посаду очільника Пентагону Піта Хегсета - ветерана і ведучого телеканалу Fox News. Своїм радником з національної безпеки новообраний президент призначив Майка Волтца. За даними CNN, Ілон Маск потужно впливає на кадрові призначення у нову команду Дональда Трампа. Мільярдер солідно профінансував виборчу кампанію кандидата від республіканців. У Франції стурбовані ймовірним майбутнім впливом Маска на політику адміністрації Трампа і нагадали про важливість зберігати демократію. Детальніше про команду обраного президента читайте в матеріалі РБК-Україна ""Тиждень Трампа. Що змінилося для України після виборів у США та чого чекати далі"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tramp-priznachiv-maska-golovoyu-novostvorenogo-1731463945.html"
"Ворог просунувся у Курській області, біля Торецька і Курахового: карти ISW","2024-11-13 04:47:00","На фронті в Україні фіксується просування російських окупантів поблизу Торецька та Курахового Донецької області. Крім того, війська РФ просунулися також у Курській області. Про це передає РБК-Україна з посиланням на звіт американського Інституту вивчення війни (ISW). Операція ЗСУ в Росії Російські війська нещодавно просунулися на південний схід від Коренево у Курській області під час багатохвильової механізованої атаки розміром у батальйон. Геолокаційні кадри, опубліковані 11 листопада, показують, що війська РФ просунулися під час механізованої атаки на південний схід від Новоіванівки (на південний схід від Коренево). Одна з українських бригад, яка відбивала російський механізований штурм, повідомила, що війська РФ атакували із застосуванням 29 одиниць бронетехніки п'ятьма хвилями, а ЗСУ знищили 18 із 29 машин ворога. Додаткові геолокаційні кадри від 11 і 12 листопада вказують на те, що війська РФ просунулися в межах та на північний захід від Плехово, та на південний захід від Погребків. Російські ""воєнкори"" стверджували, що путінські війська також нещодавно просунулися поблизу Дар'їно (на південний схід від Коренево) і нібито відтіснили ЗСУ з позицій біля Мар’ївки (на північ від Суджі), але в ISW не знайшли підтвердження. Російські блогери стверджували, що ЗСУ начебто здійснили невдалий штурм із застосуванням бронетехніки поблизу Крем’яного. Бої тривали в районі Дар'їно, Миколаєво-Дар'їно, Новоіванівки, Леонідово, Орловки і Малої Локні.  Губернатор Бєлгородської області В'ячеслав Гладков 12 листопада заявив, що український безпілотник завдав удару по нафтобазі біля Старого Оскола, та спровокував пожежу нафтоцистерни. Російський чиновник стверджував, що пожежу оперативно загасили. 11 і 12 листопада в українській та російській розвідках заявили, що нещодавно невідомі особи знищили гелікоптер РФ із засобами радіоелектронної боротьби (РЕБ) у Московській області. 11 листопада в Головному управлінні розвідки (ГУР) Міноборони України повідомили, що в ніч проти 10 листопада невідомі особи підпалили російський вертоліт Мі-24 на аеродромі ""Клін 5"" у Московській області. У ГУР повідомили, що вертоліт належить російської 92-ї ескадрильї 344-го центру бойового застосування і перепідготовки (ВКС РФ). 11 листопада у ФСБ РФ заявили, що нібито зірвали намір ГУР щодо викрадення гелікоптера, хоча 12 листопада прес-секретар ГУР Андрій Юсов спростував ці заяви та назвав російські повідомлення ""інформаційною операцією"". Схід України. Операція РФ №1 - Харківська область Російські загарбники продовжували наступальні дії поблизу Вовчанська Харківської області 11 і 12 листопада, але не просунулися. 12 листопада російський ""воєнкор"" заявив, що біля дачного району Липці тривають бої. Заступник командира українського батальйону, який діяв на Харківському напрямку, 11 листопада заявив, що ситуація в районі Липців і Глибокого залишається стабільною.  Операція РФ №2 - Луганська область 12 листопада російські окупанти продовжували наступ на рубежі Куп’янськ - Сватове - Кремінна, але не просунулися. 12 листопада російські джерела стверджували, що війська РФ зайняли позиції на околицях Тернів (на північний захід від Кремінної) і просунулися до центральної частини Тернів, але в ISW не знайшли підтвердження. Речник бригади ЗСУ, яка діє на Лиманському напрямку, заявив, що російські окупанти економно використовують військову техніку, як правило, раз на два тижні, і здебільшого ведуть на цьому напрямку удари піхотою. Повідомляється, що російські загарбники продовжували наступати біля Кіндрашівки, Колісниківки, Кругляківки, Загризового, в напрямку Лозової, поблизу Греківки та Новомихайлівки, в напрямку Новоплатонівки, біля Невського і Тернів, поблизу Торського та біля Серебрянки 11 і 12 листопада.  Операція РФ №3 - Донецька область 11 і 12 листопада російські окупанти продовжували штурм на південний схід від Сіверська в районі Виїмки, але не просунулися. Російський ""воєнкор"" стверджував, що путінські війська начебто відбили кілька українських контратак у східній частині Білогорівки (на північний схід від Сіверська). 12 листопада війська РФ продовжували наступальні дії в районі Часового Яру, але просування не мали.  Російський блогер повторив твердження, що війська РФ просуваються у н.п. Ступочки (на південь від Часового Яру), але в ISW досі спостерігають лише геолокаційні докази, які дозволяють оцінити, що окупанти знаходяться приблизно за 2,5 км від населеного пункту. 11 і 12 листопада російські загарбники атакували під Часовим Яром.  Війська РФ нещодавно просунулися в межах Торецька. Геолокаційні кадри, опубліковані 10 і 11 листопада, показують, що окупанти просунулися вулицею Дзержинського у східній частині Торецька та вулицею Дружби в центрі міста. Російський ""воєнкор"" стверджував, що війська РФ просунулися далі в центрі Торецька, ніж вказує геолокація кадрів. 11 і 12 листопада російські загарбники вели наступальні операції під самим Торецьком та в районі Щербинівки.  Повідомляється, що 12 листопада російські окупанти просунулися на Покровському напрямку, але підтверджених змін на лінії фронту не було. Російські блогери стверджували, що путінські війська просунулися в південній частині Петрівки, на північний схід від Юрівки та на 3 км на південь від Новоолексіївки. Однак в ISW не знайшли підтвердження цих тверджень. Війська РФ наступали в районі н.п. Промінь та Миролюбівка, біля Лисівки, Селидового, Григорівки, Крутого Яру, Пустинки, в районі Петрівки і Новоолексіївки та в бік Українки 11 і 12 листопада. Російське джерело ISW стверджувало, що ЗСУ начебто безуспішно контратакували між Сухим Яром і Крутим Яром. Речник української бригади, яка діє на Покровському напрямку, 11 листопада повідомив, що артилерія ЗСУ та удари безпілотників змушують окупантів використовувати менше техніки під час штурму, а піхота ворога в основному рухається пішки невеликими групами.  Повідомляється, що 12 листопада війська РФ просунулися в районі адмінкордону Донецької та Запорізької областей, але підтверджених змін на лінії фронту не було. Російські ""воєнкори"" стверджували, що путінські війська захопили Рівнопіль і Макарівку, та просунулися на південний захід від Новодарівки. Однак окремі блогери заявляли, що повідомлення про захоплення росіянами Рівнополя та Новодарівки є передчасними. 11 і 12 листопада війська РФ вели наступальні дії поблизу Макарівки, Новодарівки та Рівнополя. Російський ""воєнкор"" стверджував, що війська РФ атакують поблизу Рівнополя, Новодарівки та Гуляйполя, щоб не дати ЗСУ передислокуватися в напрямку Курахового. Речник Таврійського угруповання військ ЗСУ полковник Владислав Волошин 12 листопада заявив, що окупанти ведуть активний наступ на Времівському напрямку піхотою за вогневої підтримки та бронетехніки.  ""Південна вісь"" 11 і 12 листопада російські джерела стверджували, що війська РФ просунулися на південний схід від Гуляйполя в районі Марфополя, хоча в ISW не знайшли візуального підтвердження цієї заяви. 11 і 12 листопада російські окупанти продовжували наступати на заході Запорізької області на північ від Роботиного поблизу Новоандріївки. Окупаційний ""чиновник"" Запорізької області Володимир Рогов 11 і 12 листопада заявив, що ЗСУ нібито готуються завдати удару по дамбі у Василівці, щоб уповільнити потенційне просування військ РФ в напрямку міста Запоріжжя. Між тим експерти ISW не помітили, щоб інші джерела робили подібні заяви.  11 і 12 листопада тривали позиційні бої на Дніпровському напрямку в східній частині Херсонської області, але підтверджених змін на лінії фронту не було.  Ситуація на фронті Нагадаємо, раніше у Генеральному штабі ЗСУ у вечірньому зведенні 12 листопада розповіли, що з початку доби на фронті відбулося 156 боїв. Також в Силах оборони України зазначили, що на Покровському напрямку зберігається висока інтенсивність бойових дій, й тут за день втрати російських окупантів склали 445 військових. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/vorog-prosunuvsya-kurskiy-oblasti-bilya-toretska-1731466066.html"
"Трамп обрав колишнього директора нацрозвідки новим керівником ЦРУ","2024-11-13 05:28:00","Обраний 47-м президентом США Дональд Трамп заявив, що обирає на посаду керівника Центрального розвідувального управління (ЦРУ) Джона Реткліффа. Він був директором національної розвідки за минулої адміністрації в Білому домі та колишнім прокурором. Про це повідомляє РБК-Україна з посиланням на ABC News. У своїй публікації Truth Social Трамп зазначив, що ""з нетерпінням чекає, що Джон стане першою людиною, яка обіймає обидві найвищі посади в нашій розвідці"". Між тим сам Реткліфф не прокоментував своє майбутнє призначення, і його кандидатуру має підтвердити Сенат. Що відомо про Джона Реткліффа Республіканець Реткліфф тричі посідав місце у Конгресі США, перш ніж піти працювати в першу адміністрацію Трампа в середині 2020 року. А вперше він був обраний до Конгресу у 2014 році, і він працював у Постійному спеціальному комітеті Палати представників з питань розвідки, Судовому комітеті, Комітеті з етики та Комітеті внутрішньої безпеки. Трамп вперше висунув Реткліффа на цю посаду у 2019 році, але тоді він відкликав свою кандидатуру на тлі занепокоєння в Республіканській та Демократичних партіях щодо своєї кваліфікації для такої посади. Разом з тим Реткліффа було успішно затверджено через рік після того, як Трамп знову висунув його на посаду шефа розвідки США. Реткліфф раніше отримав прихильність Трампа, коли рішуче захищав президента під час процесу щодо імпічменту. Його згодом призначили частиною команди захисту Трампа під час його першого імпічменту. Як директор національної розвідки Реткліфф зосереджував свою увагу на питаннях, що стосуються космосу, та питаннях Китаю, який він назвав головною загрозою для США. У 2023 році Реткліфф став запрошеним науковим співробітником консервативної Heritage Foundation, організації, що стоїть за суперечливим ""Проектом 2025"", який описували як план організації на другий термін Трампа. Реткліфф входив до переліку його 267 ""учасників"". До обрання в Конгрес він був призначений у 2004 році адміністрацією Буша прокурором США у Східному окрузі Техасу. У 2023 році адвокати Трампа намагалися перешкодити Реткліффу дати свідчення перед федеральним великим журі в рамках розслідування спеціального прокурора щодо втручання у вибори після президентських виборів 2020 року. Реткліфф дав свідчення перед великим журі у квітні 2023-го. Додамо, Джон Реткліфф був одним із найрізкіших критиків генпрокурора Роберта Мюллера, який розслідував російське втручання у вибори 2016 року. Нові призначення Трампа Раніше сьогодні повідомлялося, що Дональд Трамп зробив низку заяви щодо обрання команди своєї майбутньої адміністрації. Так, Трамп вирішив висунути на посаду нового міністра оборони Піта Хегсета - ведучого телеканалу Fox News та ветерана. Крім того, Трамп призначив Ілон Маска головою новоствореного Департаменту урядової ефективності. Відомий бізнесмен буде працювати в органі разом з Вівеком Рамасвамі. Перед тим Трамп офіційно призначив представника від Республіканської партії Майка Волтца своїм радником з національної безпеки. Додамо, напередодні повідомлялося, що новим секретарем Департаменту внутрішньої безпеки США стане Крісті Ноем, яка є противником допомоги Україні. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tramp-obrav-kolishnogo-direktora-natsrozvidki-1731468493.html"
"У Київській області працює ППО по ворожих ""Шахедах""","2024-11-13 05:31:00","У Київській області вже кілька годин триває повітряна тривога. Сили ППО працюють над збиттям російських дронів-камікадзе ""Шахед"". Про це повідомляє РБК-Україна з посиланням на Київську обласну військову адміністрацію (КОВА). ""Повітряна тривога триває. Просимо всіх залишатися в укриттях. В області працює ППО"", - йдеться у повідомленні. Дроновая атака на Україну Нагадаємо, ввечері у вівторок, 12 листопада, росіяни вкотре запустили в напрямку України дрони типу ""Шахед"". Військові оголосили повітряну тривогу в Київській області о 0:48, відтоді вона не скасовувалася. Тим часом у Росії злетіли в повітря стратегічні бомбардувальники Ту-95. Борти тримають курс у район Саратовської області для ймовірного запуск ракет по Україні. Додамо, що близько першої ночі у Запоріжжі пролунали вибухи через атаку на місто керованими авіабомбами. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kiyivskiy-oblasti-pratsyue-ppo-vorozhih-shahedah-1731468568.html"
"Вдвічі дорожче, ніж торік. Чому злетіли ціни на картоплю і що буде далі","2024-11-13 06:00:00","Середня ціна на картоплю в Україні становить 31,87 гривень за кілограм. Це удвічі дорожче, ніж було у цей період торік. Такі дані наводить Міністерство фінансів. РБК-Україна розповідає, чому зросла ціна на картоплю, скільки зараз коштує цей овоч у різних торгових мережах та якою буде вартість надалі. Чому подорожчала картопля Що буде з цінами на картоплю надалі  Скільки коштує картопля у різних торгових мережах  Чому подорожчала картопля Вартість картоплі різниться залежно від місця продажу. Ціна коливається від 24,3 грн на ринку до 33,8 грн у супермаркетах. ""Середня ціна картоплі на оптовому рикну сільськогосподарської продукції ""Шувар"" нині становить 24,3 грн/кг. Порівняно з аналогічним періодом 2023 року це на 170% вище – торік було 9 грн/кг"", – каже керівник відділу маркетингу оптового ринку сільськогосподарської продукції ""Шувар"" у Львові Тетяна Попович. В Інституті аграрної економіки зазначають, що у 2024 році через спеку та посуху був нижчий урожай картоплі, ніж торік. Це вплинуло на формування пропозиції та ціни. ""На споживчу ціну впливає низка чинників – отриманий господарствами населення урожай, обсяги закупки картоплі посередниками у населення та оперативність її постачання у роздрібну мережу"", – пояснює головний науковий співробітник відділу аграрного ринку та міжнародної інтеграції Національного наукового центру ""Інститут аграрної економіки"", д.е.н. Інна Сало. Також на ціну вплинуло зменшення посівних площ – через економічні та логістичні труднощі деякі фермери скоротили площі під картоплю, а це зменшило обсяг виробництва. А ще зросли виробничі витрати – підвищились ціни на паливо, добрива та інші ресурси. Що буде з цінами на картоплю надалі ""За прогнозними оцінками науковців Інституту аграрної економіки, на кінець 2024 року ціна на картоплю може зрости до 37 грн/кг. Це, звісно, залежатиме від обсягів її постачання, умов зберігання та логістики"", – говорить Інна Сало. Експерт також зазначає, що найвигідніше споживачам купувати картоплю у пік збору урожаю – у кінці серпня та вересні, коли внаслідок зростання пропозиції зменшуються ціни. ""Тоді господарства населення вже, як правило, визначаються, який обсяг картоплі мають використати для власних потреб і яку частку готові реалізувати. При формуванні оптимальної споживчої ціни важливе значення має налагоджений логістичний ланцюг ""виробник-посередник-продавець-споживач"", – говорить Інна Сало. Скільки коштує картопля у різних торгових мережах В Україні валовий збір картоплі в середньому становить 21 млн тонн. Практично до 100% з них виробляється господарствами населення, зазначають в Інституті аграрної економіки. ""Обсяги імпортних поставок картоплі у фонді споживання складають лише до 5 %, тобто близько 250-300 тисяч тонн. Отже, в торговельній мережі переважає картопля вітчизняного виробництва, закуплена в господарствах населення"", – каже Інна Сало. У мережі АТБ 1 кілограм картоплі продають за 29,89 грн. Також у цих магазинах пропонують фасовану картоплю у сітках за 40,95 грн за кілограм і миту картоплю першого гатунку за 42,95 грн.  Вартість картоплі у АТБ (скриншот сайту АТБ) У магазинах Новус картоплю на вагу також продають за ціною 29, 89 грн. У мережі ще можна придбати фасовану картоплю за 69,99 грн та 79,99 грн за півтора кілограма.  Вартість картоплі у Новусі (скриншот сайту Новус) У магазинах Фори кілограм картоплі білої коштує 29,90 грн, рожевої – 39,90 грн, картопля гранада для смаження – 48,90 грн. Також є варіанти фасованої картоплі – відбірна біла коштує 109 грн за 2 кілограми.  Вартість картоплі у Форі (скриншот сайту Фора) У магазинах Сільпо картоплю білу продають за 33,8 грн за кілограм (ціни на сайті вказані за 100 г), рожеву – за 37 грн, картоплю фасовану – 40 грн, картоплю у сітках – 41 грн. Вартість картоплі у Сільпо (скриншот сайту Сільпо) Додамо, що в середньому сім'ї із трьох людей на сезон потрібно 180 кг картоплі. Враховуючи середню ціну 31, 87 грн за кілограм цього овоча, то родині доведеться витратити 5 736,6 грн, щоб зробити запаси. Читайте також про те, що ціни на продукти в Україні стрімко підвищуються. За останній місяць курятина, свинина і яловичина подорожчали на кілька гривень, ціни на яйця підвищились на 60%. Експерти припускають, що ціни на молочну продукцію можуть зрости на 10-15%. Раніше ми розповідали, що за прогнозами експертів, на споживчому ринку України буде нетривалий ціновий сплеск, протягом якого інфляція залишатиметься вище 10% до середини 2025 року. Під час підготовки матеріалу використали: ексклюзивний коментар для РБК-України Інни Сало, Тетяни Попович та дані Мінфіну. Термінові та важливі повідомлення про війну Росії проти України й читайте на каналі РБК-Україна в Telegram.","https://www.rbc.ua/rus/news/mayzhe-vtrichi-dorozhche-nizh-torik-chomu-1731408223.html"
"Вже офіційно. Трамп обрав Ноем на посаду секретаря Департаменту внутрішньої безпеки","2024-11-13 06:01:00","Переможець президентських виборів у США Дональд Трамп оголосив, що обрав губернатора Південної Дакоти Крісті Ноєм новим секретарем Департаменту внутрішньої безпеки країни за його адміністрації. Напередодні про таке призначення писали західні ЗМІ. Про це повідомляє РБК-Україна з посиланням на CNN та ABC News. За словами Трампа, Ноєм була ""дуже сильною у питаннях безпеки кордонів"". ""Вона була першим губернатором, який відправив солдатів Національної гвардії, щоб допомогти Техасу боротися з прикордонною кризою Байдена (чинного президента США Джо Байдена, - ред.), і їх відправляли загалом вісім разів"", - пояснив він свій вибір. Що передувало із призначенням Ноем Коли раніше у вівторок CNN вперше повідомило про можливе відповідне призначення Крісті Ноєм. Й тоді деякі республіканці висловили занепокоєння. Втім, схоже, це не змінило напрямок вибору Трампа, повідомили американським ЗМІ джерела. Також варто додати, що призначення Ноєм на цю посаду ще потребує схвалення з боку Сенату США. Раніше РБК-Україна зауважувало на тлі повідомлень про можливе майбутнє її призначення наступним секретарем Департаменту внутрішньої безпеки США, що Крісті Ноем виступала проти допомоги Україні з боку Штатів. Трамп оголосив про низку призначень за нової адміністрації Нагадаємо, що Дональд Трамп цієї ночі зробив низку заяви щодо обрання команди своєї майбутньої адміністрації. Так, Трамп вирішив висунути на посаду нового міністра оборони Піта Хегсета - ведучого телеканалу Fox News та ветерана. Також Трамп обрав колишнього директора нацрозвідки Джона Реткліффа новим керівником ЦРУ. Крім того, Трамп призначив Ілон Маска головою новоствореного Департаменту урядової ефективності.  Перед тим Трамп призначив представника від Республіканської партії Майка Волтца своїм радником з національної безпеки. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/vzhe-ofitsiyno-tramp-obrav-noem-posadu-sekretarya-1731470480.html"
"Трьох незалежних членів наглядової ради ""Укренерго"" призначать найближчими днями","2024-11-13 06:15:00","Трьох незалежних членів наглядової ради ""Укренерго"" можуть призначити найближчими днями – шорт-лист кандидатів уже складено. Про це повідомляє РБК-Україна з посиланням на джерела, знайомі з проведенням конкурсу з відбору незалежних членів наглядової ради компанії. ""Шорт-лист вже готовий. Він днями буде розглянутий номінаційним комітетом і переданий уряду для призначення"", – сказав співрозмовник видання. За інформацією РБК-Україна, список претендентів на входження до складу наглядової ради ""Укренерго"" в якості незалежних членів складається з 9 осіб. Усі вони іноземні громадяни, хоч у конкурсі брали участь і представники України, зокрема колишні керівники великих енергокомпаній. ""У фінал вийшли лише іноземці. З них Кабмін має призначити трьох незалежних членів наглядової ради компанії"", – зазначив співрозмовник. Джерела видання, знайомі з персональним складом кандидатів, сказали, що в основному вони є гідними професіоналами високого рівня. Як повідомляло РБК-Україна, у вересні Володимир Кудрицький залишив посаду голови НЕК ""Укренерго"". Після цього два незалежні члени наглядової ради оператора виступили із заявою, що звільнення має нібито політичний підтекст, і заявили про відставку. Наглядова рада ""Укренерго"" складається з 7 осіб. Троє представників держави – Юрій Токарський, Олександр Баранюк, Юрій Бойко – продовжують працювати у НР. Із чотирьох незалежних членів Деян Остоїч був виключений зі складу НР у 2022 році, Педер Андреасен, Даніель Доббені подали у відставку після звільнення Кудрицького. Повноваження Романа Піонковського закінчуються 9 грудня, і новий незалежний член наглядової ради замість нього також має бути призначений за результатами конкурсу. Європейське енергетичне співтовариство висловилося за необхідність призначити всіх чотирьох незалежних членів НР “Укренерго” до 9 грудня. МВФ вніс призначення НР компанії до кінця року до переліку структурних маяків для продовження програми фінансування України EFF.","https://www.rbc.ua/rus/news/troh-nezalezhnih-chleniv-nr-ukrenergo-priznachat-1731426832.html"
"Як новий календар змінив церковні свята та чому в Україні два Різдва","2024-11-13 06:30:00","З 1 вересня 2023 року Православна Церква України (ПЦУ) перейшла на новоюліанський церковний календар, тому дати деяких свят змістились. Тим часом Різдво Христове українці можуть святкувати як у грудні, так і в січні. РБК-Україна розповідає, як новий календар змінив церковні свята та чому українці можуть відзначати Різдво у різні дати. Зміст Які календарі використовували на території України Що змінив новоюліанський календар для українців Чому Різдво в Україні можуть відзначати у різні дати  Які календарі використовували на території України Першим церковним календарем, що діяв на території України, був юліанський календар - запроваджений Юлієм Цезарем 1 січня 45 року до Різдва Христового (до нашої ери). Його почали використовувати після того, як у 988 році князь Володимир Великий (Володимир Святославич) здійснив церемонію масового хрещення мешканців Києва, а Київська Русь здобула статус християнської держави. Однак проблема юліанського календаря, який згодом отримав назву ""старий"", полягає в тому, що кожні 128 років в ньому відбувається накопичення розбіжності в одну добу між астрономічним (сонячним) і календарним (вирахуваним за формулою) рівноденням. Таке розходження між реальними астрономічними подіями та календарними датами призвело до того, що святкування всіх неперехідних свят (тих, які мають сталу дату й щороку святкуються в один і той самий день) церковного року почало поступово зсуватись вперед. З огляду на це 4 жовтня 1582 року Папа Римський Григорій XIII запровадив ""оновлений"" - григоріанський календар. На нього перейшла Католицька Церква і низка країн Європи, проте в Україні він так остаточно і не ""прижився"". Оскільки східні Православні Церкви й надалі послуговувалися юліанським календарем (який впродовж віків накопичував все більшу календарну неточність), у 1923 році на Синаксі (зібранні) представників Православних Церков у Константинополі під головуванням Вселенського Патріарха Мелетія IV було схвалено новоюліанський календар. Його розробив сербський астроном, математик, інженер, кліматолог, геофізик і письменник Мілутін Міланкович.  Що змінив новоюліанський календар для українців 2 лютого 2023 року на засіданні Священного Синоду Православної Церкви України (ПЦУ) було схвалено постанову №52 ""Про порядок надання благословення парафіям і монастирям ПЦУ на використання новоюліанського календаря"". ""Загальновідомою є проблема юліанського традиційного календаря, в якому відбувається накопичення невідповідності між астрономічним і календарним рівноденням. Нині це розходження складає 13 днів, а з плином часу складатиме місяці"", - йшлося у документі. За результатом Архієрейського Собору Української Православної Церкви (ПЦУ) було схвалено постанову ""Про врегулювання календарного питання в ПЦУ"" від 24 травня 2023 року. ""Впродовж кількох століть традиційний юліанський календар сприймався як один з головних ідентифікаторів української церковної культури. Спочатку це було ознакою спротиву латинізації, а після більшовицької революції - також ознакою опору радянській системі"", - зазначалось у документі. Уточнювалось, що в сучасних умовах соціальний і культурний контекст юліанського календаря (а також його сприйняття) докорінно змінилися. ""Нині він більшістю сприймається не стільки як пов'язаний з давніми українськими традиціями, скільки як пов'язаний з російською церковною культурою"", - додали автори постанови. З огляду на таку ситуацію, було схвалене рішення щодо переходу ПЦУ на новоюліанський календар - починаючи з 1 вересня 2023 року (оскільки саме ця дата є початком нового церковного року). 27 липня 2023 року під час Помісного Собору ПЦУ перехід України на новоюліанський календар було затверджено остаточно майже абсолютною більшістю голосів. Отже, зараз більшість українців послуговується новоюліанським календарем, позбавленим недоліку юліанського і суттєво точнішим (ближчим до астрономічних подій), ніж григоріанський. Через це всі ""неперехідні"" свята (з нерухомими датами) змістились на 13 днів раніше. По суті новоюліанський календар - вдосконалена форма юліанського, де ""пропускається"" 7 діб на 900 років (тоді як у григоріанському - 3 доби на 400 років). У період від 1 березня 1600 року до 28 лютого 2800 року новоюліанський календар повністю збігається з григоріанським.  Чому Різдво в Україні можуть відзначати у різні дати 14 липня 2023 року Верховна Рада схвалила закон 3258-IX про внесення змін до статті 73 Кодексу законів про працю України. 28 липня документ підписав президент Володимир Зеленський. Він переніс святкування Різдва в Україні з 7 січня (як було раніше) на 25 грудня. Отже, офіційно - за новоюліанським календарем - Різдво Христове (або Різдво Господнє) припадає на 25 грудня. Цього року це - середа.  Дата Різдва за новоюліанським календарем (скриншот: pomisna.info) Тим часом кожна громада в Україні може самостійно визначитися з датою святкування. Доктор наук з богослов'я, професор Віталій Клос у коментарі для РБК-Україна раніше розповів, що перехід на новий календар не є примусовим. Тобто кожна парафія може обрати власну дату святкування Різдва. Виходячи з цього, в Україні дійсно є ""два Різдва"". Точніше дві дати, в які можна відзначати день народження Ісуса Христа від Діви Марії у Вифлеємі. Водночас святкувати Різдво і 25 грудня, і 7 січня - двічі - православна людина не може.    Нагадаємо, раніше ми розповідали, коли відзначатимуть батьківські суботи (важливі поминальні дні) у 2025 році. Читайте також, чи планують ставити ялинку на Софійській площі в Києві напередодні прийдешніх новорічних свят. При підготовці матеріалу було використано такі джерела: Православний церковний календар новоюліанський 2024, прес-служба Православної Церкви України у Facebook, офіційний портал ПЦУ, коментар протоієрея Віталія Клоса для РБК-Україна, Wikipedia. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/k-noviy-kalendar-zminiv-tserkovni-svyata-1731426940.html"
"Удар по Харкову новим дроном та переведення військових через ""Армія+"": новини за 12 листопада","2024-11-13 06:30:00","Російські окупанти використали новий дрон ""Молнія"" для удару по Харкову. Тим часом Кабмін схвалив постанову про механізм переведення військових між частинами.   Більш детально про те, що сталося у вівторок, 12 листопада, - у матеріалі РБК-Україна. Росіяни вдарили по Харкові новим безпілотником ""Молнія"", - прокуратура Російські війська вдень 12 листопада вдарили по Харкову новим ударним безпілотником ""Молнія"", повідомила Харківська облпрокуратура. За даними слідства, 12 листопада близько 13:55 ворожий безпілотник влучив у відкриту місцевість у Салтівському районі. В ""Армія+"" з'явиться переведення військових між частинами: Зеленський розкрив деталі У додатку ""Армія +"" для військових з'явиться можливість переведення між частинами. Таке нововведення можуть запустити вже з 15 листопада, розповів президент України Володимир Зеленський. За словами глави держави, уряд ухвалив ""особливу постанову"", яка запроваджує реальний і прозорий механізм переведення для воїнів між військовими частинами ЗСУ. Стармер вимагає від Байдена 20 млрд доларів Києву та добро на удари Storm Shadow, - Telegraph Прем'єр-міністр Великої Британії Кір Стармер вимагатиме від Джо Байдена виділити Україні 20 млрд доларів за рахунок заморожених російських активів до вступу Дональда Трампа на посаду, пише The Telegraph. Крім того, він вимагає дозволу для Києва на удари Storm Shadow по території РФ. ""Чорний день"" для росіян у Курській області: залишки штурмовиків ховаються у посадках Російські війська намагалися атакувати українські позиції в Курській області. Однак наступ виявився провальним, а залишки штурмовиків ховаються у посадках, розповіла прес-офіцер 47-й ОМБр Анастасія Блищик. За її словами, ситуація у Курській області важка, але контрольована, чогось критичного для воїнів ЗСУ немає. У Києві побоюються ускладнення відносин з МВФ після приходу Трампа, - джерело Програма МВФ з Україною на 15,6 млрд доларів розрахована на 2023-2027 роки. Якщо всі попередні перегляди програми проходили без серйозних проблем, то подальша співпраця може дещо ускладнитись, розповіли кілька джерел у владі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/udar-harkovi-novim-dronom-ta-noviy-mehanizm-1731444293.html"
"РФ цієї ночі завдала ударів по Запоріжжю, в ОВА розкрили наслідки","2024-11-13 06:40:00","Російські окупанти у ніч проти 13 листопада завдали ударів по Запоріжжю. Внаслідок ворожого обстрілу постраждали об'єкти інфраструктури. Про це повідомляє РБК-Україна з посиланням на главу Запорізької обласної військової адміністрації Івана Федорова. Чиновник зазначив, що обстріл міста Запоріжжя з боку російської армії відбувся після першої години ночі. ""Понівечені обʼєкти інфраструктури"", - поінформував керівник ОВА щодо наслідків ворожої атаки.  Обійшлося без жертв та травмованих, розповів чиновник. ""На щастя, минулося без постраждалих"", - написав він у своєму Telegram. Обстріли Запоріжжя Раніше цієї ночі у Повітряних силах ЗСУ інформували про рух керованих авіабомб (КАБ) ворога на Запоріжжя. Пізніше керівник ОВА заявив, що у Запорізькій області пролунали вибухи, але не надав подробиць.  Між тим місцеві ЗМІ писали, що вибухи було чути в районі міста Запоріжжя. Додамо, що у Запорізькій області цієї ночі також фіксували ворожі ударні безпілотники. Також раніше повідомлялося, що у ніч проти 11 листопада російські окупанти завдали кількох авіаударів по Запоріжжю. В результаті обстрілів загинула одна людина, 20 осіб були поранені (серед травмованих - п'ятеро дітей). Щоб дізнатися детальний прогноз погоди на цей робочий тиждень в Україні - читайте матеріал РБК-Україна.","https://www.rbc.ua/rus/news/rf-tsieyi-nochi-zavdala-udariv-zaporizhzhyu-1731472851.html"
"В очікуванні штурму РФ. Чи є загроза для Запоріжжя: експерт розкрив намір ворога","2024-11-13 06:45:00","Ситуація в Запорізькій області стає дедалі напруженішою. ЗСУ очікують штурм військ РФ ""з дня на день"", але залишається невідомим якого масштабу можуть бути наступальні дії ворога на напрямку, який ще донедавна у порівнянні з Донеччиною був зоною відносного затишшя. Детальніше про наміри Росії та які загрози є безпосередньо для Запоріжжя, - в матеріалі РБК-Україна нижче. Зміст  Що відомо про ситуацію на Запорізькому напрямку Що задумав ворог і чи є загроза захоплення Запоріжжя Чи є небезпека для Дніпропетровської області  Що відомо про ситуацію на Запорізькому напрямку На початку жовтня цього року окупаційні війська відновили активні дії на напрямках в межах Запорізької області. Речник Сил оборони півдня України Владислав Волошин розповів, що незабаром РФ може розпочати штурми на цьому відрізку фронту і в питанні часу йдеться навіть не про тижні, а дні. За його словами, війська РФ перекидають підготовлені штурмові групи для наступу в регіоні. Він навів дані ГУР МО, згідно з якими росіяни під час наступу збираються застосовувати бронетехніку та значну кількість безпілотників. Втім, наразі невідомо, чи буде це єдиний наступ, чи окремі атаки. Але для штурмових операцій противник готує як броньовані групи, так і легку техніку (багі, мотоцикли). Ще наприкінці жовтня Волошин попереджав, що ворог сконцентрував в зоні відповідальності ОК ""Південь"" 200 тисяч бійців. Тоді він зауважив, що великих просувань на півдні ворог не має.  Хоча путінській армії вдалось вклинитися в українську оборону в районі села Левадне Запорізької області, а також просунулися біля Новодарівки. При цьому перший населений пункт проєкт DeepState позначив на своїй мапі як окупований.  Росіяни значно перевершують чисельністю українських воїнів. У районі від Гуляйполя у бік Оріхова ворог зосередив значну кількість живої сили та техніки. Також останнім часом там почастішали вилазки ворожих ДРГ. Тому, як ділилися з РБК-Україна джерела, теоретичними напрямками удару противника можуть стати Гуляйполе, Оріхів та Кам'янське. Мапа: можливі напрямки удару росіян у Запорізькій області (deepstatemap) Про підготовку наступу окупантів в Запорізькій області свідчить і зростання авіаударів - їх стало більше на 30-40% протягом останніх тижнів, заявляв Волошин.  Керівник Центру військово-правових досліджень Олександр Мусієнко в коментарі РБК-Україна зазначив, що наразі ворог маневрує своїми силами на Запорізькому напрямку і загроза дійсно є.  ""Після того, як війська РФ перекинули частину свого угруповання із Запорізького напрямку до Курської області, вони провели доукомплектування та перегрупування. Відповідно, на сьогодні вони дещо підкинули підкріплення наскільки це можливо і готують наступально-штурмові дії на Запорізькому напрямку"", - визнає співрозмовник.   Що задумав ворог і чи є загроза захоплення Запоріжжя На думку Мусієнка, можлива мета, яка ставиться ворогом на сьогоднішній день - це спроба розтягнути Сили оборони України, відтягти їх з Курської області, спробувати не допустити перекидання додаткових сил ЗСУ на Покровський і Курахівський напрямки, де ворог веде активні наступальні дії. ""І таким чином, з військової токи зору, противник хоче провести відволікаючий удар, який буде поєднуватися з наступальними діями, які можуть мати там тактичні успіхи. Тобто це не якийсь стратегічний наступ безпосередньо з метою оточення Запоріжжя чи його захоплення"", - пояснює експерт. Але він акцентує, що ризики є і досить серйозні. Адже ціль зараз ворога - це промацувати українську лінію оборони, спробувати знайти лазівки, слабкі місця і намагатися далі пробувати просуватися. ""Так само, мені здається, є політично і військово-політична мета. Можливо, таким чином агресор хоче продемонструвати, що не відмовився від своїх намірів захоплення Запоріжжя. Але я думаю, що це тільки наміри, щоб використовувати це потім на можливих переговорах"", - припускає Мусієнко.  За його словами, росіяни розуміють, що з поверненням до Білого дому Дональда Трампа буде змінюватися ситуація. І тому вони готуються до того, що, можливо, треба буде мати певні ""козирі"" на переговорах. Тому і шукають спосіб тиску, зокрема через Запорізький напрямок.   Чи є небезпека для Дніпропетровської області Звичайно, пріоритетом для Москви лишається повне захоплення Донецької області. Але оскільки для цього росіяни продовжують наступальні дії на Покровському й Курахівському напрямках, тому з боку активних відрізків фронту може зменшуватися відстань від позицій військ РФ до кордону Дніпропетровщини. Мусієнко зазначає, що на сьогодні українським силам вдається стримувати ворога на Курахівському напрямку. Крім того, росіянам не вистачає сил та потуги для того, щоб одночасно рухатися і на Покровському напрямку. ""Тому я б зараз не говорив би про Дніпропетровську область. Тому що якщо подивитися і математично порахувати наскільки ворог просунувся, починаючи від жовтня 2023 року, від коли російські війська ведуть цей наступ на сході, то можна побачити що це доволі такі й незначні результати, якщо помножити це на той час, який агресору знадобився"", - пояснює він.  Втім, експерт наголошує, що будувати фортифікаційні споруди, мати обладнані захисні позиції й укріплені райони на території Дніпропетровщини все ж необхідно. ""Але чи потрібно при цьому розганяти паніку і говорити про те, що ворог вже зараз зайде туди (в Дніпропетровську область - ред.)? Думаю, що ні. Тому що зараз його вдається доволі непогано стримувати в Донецькій області"", - підсумував співрозмовник.  Під час підготовки матеріалу використовувалися: заяви речника Сил оборони півдня України Владислава Волошина, DeepState, а також ексклюзивний коментар керівника Центру військово-правових досліджень Олександра Мусієнка. Більше про ситуацію на полі бою читайте в матеріалі РБК-Україна ""Покровськ, Курахове і нова загроза на Півдні? Що відбувається і чого чекати на фронті"".  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ochikuvanni-shturmu-rf-chi-e-zagroza-zaporizhzhya-1731446690.html"
"В Україні оголосили масшатбну повітряну тривогу через комбіновану атаку","2024-11-13 06:47:00","У Києві рано-вранці 13 листопада, а також у багатьох областях України була оголошена повітряна тривога. Згодом тривога охопила усю територію країни. Про це повідомляє РБК-Україна з посиланням на Київську міську військову адміністрацію (КМВА), карту тривог та Повітряні сили ЗСУ. Сирена щодо загрози ворожих повітряних атак залунала у столиці близько 06.36. Мешканців Києва просять негайно прямувати до укриттів, та залишатися в безпечних місцях до завершення тривоги. У Повітряних силах ЗСУ повідомили про рух групи ударних безпілотників противника у бік Києва через Бровари. Пізніше військові розповіли, що ракета ворога прямувала у бік Київської області з Чернігівської області.  Згодом тривога охопила вже усю територію країни. Пізніше військові розповіли, що ракета змінює курс в напрямку Полтавської області. Та уточнили пізніше, що ворожа ціль продовжує рух на півночі Черкаської області - курс південно-західний. Як заявив начальник КМВА Сергій Попко, повітряна тривога пов'язана з ракетною небезпекою через загрозу пусків крилатих ракет з літаків Ту-95МС. Військові розповіли, що ракета прямує у бік Києва. Пізніше у Повітряних силах заявили, що у бік Києва рухається ще одна ворожа ракета. У Києві триває робота ППО, було чути вибухи. Додамо, на ворожу атаку по українській столиці відреагував глава Офісу президента Андрій Єрмак. Чиновник у своєму Telegram зазначив, що російський диктатор Володимир Путін здійснює ракетну атаку на Київ просто зараз. Комбінована повітряна атака Нагадаємо, раніше цієї ночі у Повітряних силах ЗСУ заявили, що в Росії був зафіксований зліт 6 бортів стратегічних бомбардувальників Ту-95МС, які є носіями ракет. Військові додали, що орієнтовно захід ворожої авіації в районі пускових рубежів очікувалося о 5:00. Разом з тим у Повітряних силах не підтверджували, що російські ""Тушки"" здійснили ракетні запуски по Україні. А ближче до шостої ранку військові заявили про ракетну небезпеку з півдня. Додамо, що упродовж цієї ночі над різними областями Україні фіксуються ударні безпілотники, які окупанти запустили для повітряної атаки ще з вечора напередодні.  Крім того, додамо, що в акваторії Чорного й Азовського морів російські ракетоносії не були зафіксовані. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kievi-ta-niztsi-oblastey-ogolosili-povitryanu-1731473246.html"
"Дрони атакували Воронезьку область РФ, є влучання у підприємство","2024-11-13 06:56:00","Воронезька область Російської Федерації постраждала від атаки дронів. БпЛА пошкодили невиробничу будівлю підприємства. Про це повідомляє РБК-Україна з посиланням на Telegram-канал губернатора Воронезької області РФ Олександра Гусєва. Він зазначив, що черговими силами ППО та засобами радіоелектронної боротьби у Воронезькій області виявлено і подавлено кілька безпілотних літальних апаратів. ""За попередньою інформацією, постраждалих немає. У передмісті Воронежа під час падіння уламків несуттєво пошкоджено невиробничу будівлю підприємства"", - зазначив Гусєв. Атаки дронами на РФ За останні місяці в прикордонних з Україною регіонах Росії почастішали обстріли ударними безпілотниками. Востаннє атака дронами на Воронезьку область фіксувалася в ніч на 7 листопада. Повідомлялося, що після вибуху у Воронежі виникла пожежа. Вночі 27 жовтня через атаку БпЛА були пошкоджені спиртзаводи у Воронезькій області. Додамо, що в ніч на 9 листопада близько 10 дронів атакували хімічний комбінат у Тульській області. На місці прильотів виникли пожежі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/droni-atakuvali-voronezku-oblast-rf-e-vluchannya-1731473129.html"
"Частину України накриє льодяний дощ. Де чекати сьогодні негоду","2024-11-13 07:00:00","Сьогодні, 13 листопада, в частині України очікується льодяний дощ чи навіть мокрий сніг. Максимально вдень до +9 градусів. Про це повідомляє РБК-Україна з посиланням на прогноз синоптика Наталки Діденко. ""Мокрий сніг чи льодяний дощ найбільш ймовірні 13 листопада у західних областях України, у Житомирській та Вінницькій областях"", - розповіла вона. На решті території України переважно пройде дощ або очікується просто густа хмарність. ""Температура повітря в більшості областей України вночі -2 ....+3, вдень у середу +1....+4 градусів. У південній частині вночі +3...+5 градусів, вдень +5...+9 градусів"", - зазначила Діденко. Погода у Києві У Києві 13 листопада буде хмарна волога погода, але без опадів. Вночі +1, вдень +4 градусів. Погода у першу декаду листопада 2024 У першій декаді листопада у західній частині країни спостерігалася дещо холодніша звичайного погода, лише у перші дні декади у цьому регіоні було дуже тепло як для початку листопада. Надалі, з переміщенням холодного атмосферного фронту, відбулася зміна погоди - температурний фон суттєво знизився, майже по всій території країни відмічалися сильні пориви вітру. За даними ""Укргідрометцентру"", у більшості днів середні добові температури повітря були близькими до норми або дещо нижчими від неї. У найбільш холодні дні показники середньої добової температури повітря були нижчими за норму на 4-5 градусів, в окремих районах західних областей - на 6-8 градусів. Детальніше про погоду на поточний робочий тиждень - читайте у матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/chastinu-ukrayini-nakrie-lodyaniy-doshch-1731413975.html"
"В ISW розповіли про просування росіян біля Курахового в Донецькій області","2024-11-13 07:19:00","Російські військові поступово просуваються біля міста Курахове та намагаються вирівняти лінію фронту на заході Донецької області. Ппогіршення погодних умов істотно не впливає на цей наступ. Про це повідомляє РБК-Україна з посиланням на звіт Інституту вивчення війни (ISW). Зазначається, що російські війська нещодавно провели дві ротні механізовані атаки у місті Курахове Донецької області та на південь від нього. Оприлюднені 12 листопада геолокаційні кадри вказують на те, що під час цієї атаки росіяни просунулися вздовж вулиці Запорізької на північному сході Курахового. Бригада Збройних сил України, яка оборонялася від механізованої атаки, повідомила, що росіяни атакували за допомогою 12 бронемашин, а українська артилерія і безпілотники знищили три танки й шість бойових машин піхоти. Українські військові також повідомили, що одночасно з механізованою атакою, три групи російської піхоти безуспішно намагалися переправитися через річку Вовча на північ від Курахового. Додаткові геолокаційні кадри, оприлюднені 11 листопада, вказують на те, що російські війська нещодавно просунулися у північному Дальньому (на південь від Курахового). Вони провели механізований штурм як мінімум у складі дев'яти бронемашин. ""Нещодавнє просування російських військ на північний схід від Далекого та в полях на схід і південний схід від населеного пункту, ймовірно, є наслідком цього ж механізованого штурму"", - зазначили в ISW. Українська бригада, що відбила механізовану атаку на Дальнє, повідомила, що українська артилерія і танки знищили два російські танки і шість бронемашин. Український військовий аналітик Костянтин Машовець зазначив, що участь в просуванні російських військ у напрямку Дальнього, брали передові підрозділи російської 20-ї мотострілецької дивізії (8-а загальновійськова армія, Південний військовий округ). Речник іншої української бригади, що діє на Курахівському напрямку, 12 листопада повідомив, що російські війська проводять механізовані атаки невстановленого ешелону в районі Катеринівки й Антонівки (обидва на північний схід від Вугледара і на південь від Курахового вздовж траси С051104) з метою вирівняти лінію фронту на заході Донецької області. Російські наступальні дії біля Дального, ймовірно, спрямовані на те, щоб обійти низку населених пунктів на північ від Вугледара вздовж траси С05114. Однак це може створити серйозні труднощі для російських військ, що наступають. ""Подальше просування російських військ до Дального і на захід від цього населеного пункту, може змусити українські війська відступити з позицій на північ і північний схід від Вугледара. Це дозволить російським військам відносно безперешкодно просуватися вздовж траси С051104 і надалі тиснути на позиції ЗСУ в районі Курахового з південного боку"", - йдеться у звіті ISW.  В Інституті також зазначили, що 12 листопада російські війська продовжували наступати на інших ділянках на Курахівському та Вугледарському напрямках. Російські військові блогери стверджували, що війська РФ також просунулися на північ від Курахового біля Вознесенки, але ISW не знайшов підтверджень цій інформації. В Інституті також уточнили, що російські війська проводили наступальні операції: біля самого Курахового; на північний захід від Курахового біля Новодмитрівки, Сонцівки та Зорі; на північ від Курахового біля Новоселидівки, Вознесенки та Кремінної Балки; на схід від Курахового біля Максимільянівки; на південь від Курахового біля Дальнього; на північний схід від Вугледара біля Іллінки, Антонівки та Катеринівки; на північний захід від Вугледара біля Трудового 11 та 12 листопада. Воночас, російське джерело ISW стверджує, що погіршення погодних умов на Курахівському напрямку суттєво не впливає на темпи просування російських військ. За повідомленнями, на Курахівському напрямку діють підрозділи 238-ї російської артилерійської бригади (8-а АК) та оператори безпілотників загону ""Алеппо"" 1472-го мотострілецького полку (68-й армійський корпус, Східний військовий округ). За словами Машовця, підрозділи Східного угруповання російських військ наступають у напрямку Розлива (на північний захід від Вугледара та на північ від Шахтарського), а підрозділи Центрального угруповання російських військ і 8-ї АК (Південний військовий округ) наступають у напрямку Андріївки (на захід від Курахового). Ситуація на фронті За даними Генштабу ЗСУ, за добу 12 листопада на фронті було зафіксовано 156 боїв. Найтяжча ситуація на Покровському напрямку в Донецькій області. За даними ISW, росіяни також просунулися біля Торецька та в Курській області. Водночас, у РНБО зазначили, що армія РФ не має сил для масштабного наступу на Запоріжжя, як про це повідомляють деякі ЗМІ. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/isw-rozpovili-prosuvannya-rosiyan-bilya-kurahovogo-1731467739.html"
"У Києві можуть запровадити графіки відключень електроенергії","2024-11-13 07:26:00","У Києві можуть запровадити графіки відключень електроенергії через масовану ракетну атаку. Про це повідомляє РБК-Україна з посиланням на КМВА. ""У зв'зку із загрозою ракетного удару в Києві можуть бути запроваджені графіки аварійних відключень електроенергії. Це превентивний захід"", - зазначив начальник КМВА Сергій Попко. Комбінована повітряна атака на Україну В ніч на 13 листопада росіяни влаштували комбіновану повітряну атаку на Україну. Напередодні ввечері терористи запустили в напрямку країни ударні дрони ""Шахед"". У Київській області сили ППО працювали по ворожих БпЛА. Близько 4:00 у Росії злетіли стратегічні бомбардувальники Ту-95 і попрямували на пускові рубежі в район Саратовської області. Близько 6:30 в Україні було оголошено масштабну повітряну тривогу через ракетну атаку. У Києві тривогу оголосили о 6:36 ранку. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kievi-mozhut-zaprovaditi-grafiki-vidklyuchen-1731475551.html"
"У Києві працює ППО через ракетну атаку, пролунали вибухи","2024-11-13 07:30:00","У Києві сьогодні вранці, 13 листопада, пролунали вибухи. У столиці триває робота сил та засобів протиповітряної оборони через ворожу ракетну атаку. Про це передає РБК-Україна з посиланням на мера столиці Віталія Кличка та Київську міську військову адміністрацію. Вибухи у столиці було чути близько 07.20, та пізніше - ще. Перед тим фіксувався рух ворожої ракети у бік Києва. Представники столичної влади інформували про роботу ППО через повітряну атаку противника. ""Вибухи в місті. Працюють сили ППО. Перебувайте в укриттях!"" - написав Кличко у своєму Telegram. Начальник КМВА Сергій Попко заявив, що повітряна тривога у столиці триває, інформував про бойову роботу захисників неба, та закликав мешканців Києва перебувати в укриттях до відбою повітряної тривоги. Пізніше у Повітряних силах заявили, що у бік Києва рухається ще одна ворожа ракета. На ворожу атаку по українській столиці відреагував глава Офісу президента Андрій Єрмак. Чиновник у своєму Telegram зазначив, що російський диктатор Володимир Путін здійснює ракетну атаку на Київ просто зараз. Ворожа комбінована атака на Україну Нагадаємо, що цієї ночі та вже під ранок російські окупанти для чергової повітряної атаки по території України запустили як ракети, так і дрони-камікадзе й авіабомби. Крім того, цієї ночі в Росії був зафіксований зліт 6 бортів стратегічних бомбардувальників Ту-95МС, які є носіями ракет. Додамо, що через ""Шахедну"" атаку тривала робота ППО також у Київській області. А вже вранці в Україні була оголошена масштабна повітряна тривога. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kievi-pratsyue-ppo-cherez-raketnu-ataku-prolunali-1731475815.html"
"Росіяни за добу втратили на фронті 1770 солдатів та понад 50 артсистем, - Генштаб","2024-11-13 07:47:00","За добу з 12 на 13 листопада, російська армія втратила у війні з Україною 1770 солдатів, понад 20 танків і близько 50 бойових броньованих машин. Про це повідомляє РБК-Україна з посиланням на дані Генштабу ЗСУ. Загальні бойові втрати противника з 24.02.22 по 13.11.24 орієнтовно склали: особового складу - близько 714 380 (+1770) осіб ліквідовано; танків - 9300 (+24) од.; бойових броньованих машин - 18 896 (+49) од.; артилерійських систем - 20 408 (+56) од.; РСЗВ - 1249 од.; засоби ППО - 996 од.; літаків - 369 од.; гелікоптерів - 329 од.; БПЛА оперативно-тактичного рівня - 18 798 (+61) од.; крилатих ракет - 2636 од.; кораблів/катерів - 28 од.; підводних човнів - 1 од.; автомобільної техніки та автоцистерн - 28 966 (+96) од.; спеціальної техніки - 3629 (+3) од.  Ситуація на фронті та обстріли За даними американського Інституту вивчення війни, росіяни мали успіх у Курській області, а також просунулися на двох напрямках у Донецькій області. Крім того, цієї ночі терористи вдарили по Запоріжжю. Постраждала інфраструктура. Ближче до ранку агресор влаштував проти України комбіновану атаку дронами і ракетами. У Києві було чутно вибухи, працювали сили ППО. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-dobu-vtratili-1770-soldativ-ta-ponad-1731476786.html"
"Бюджет-2025: як уряд збільшив витрати і кому дістанеться більше грошей","2024-11-13 08:00:00","Кабінет міністрів ухвалив проект державного бюджету України на 2025 рік до другого читання. Порівняно з першим читанням загальні видатки збільшено на 2,82 млрд гривень, у тому числі по загальному фонду збільшено на 50 млрд гривень, а по спеціальному фонду зменшено на 47,19 млрд гривень. РБК-Україна проаналізувало, як саме змінилися видатки держбюджету до другого читання. Зміст: Кому найбільше додали фінансування Гроші на тюрми, зброю і ветеранів Гроші на українців за кордоном і ""Феофанію"" Кому скоротили кошторис Кому найбільше додали фінансування Найвідчутніше видатки збільшили для Державного агентства відновлення та розвитку інфраструктури. У першому читанні для агентства було закладено 43,86 млрд гривень, але у другому – вже 53,16 млрд (+9,3 млрд). Зокрема, 8 млрд гривень з цієї суми направлять на будівництво магістральних водогонів у Миколаївській області, щоб подолати наслідки підриву Каховської ГЕС росіянами влітку 2023 року. На 1,29 млрд гривень збільшили кошторис на розвиток та утримання автомобільних доріг – з 11,31 до 12,6 млрд гривень. Бюджет Міністерства розвитку громад та територій збільшили на 8,35 млрд гривень – з 32,81 до 41,16 млрд гривень. З цієї суми 3 млрд гривень направлять на компенсації українцям за знищене житло. Ще 1 млрд гривень заклали на програму ""єВідновлення"" для компенсації за майно, пошкоджене внаслідок бойових дій. На Міністерство охорони здоров'я до першого читання запланували було 212,7 млрд гривень, але наразі цю суму скоригували до 216,68 млрд (+3,98 млрд гривень). На інвестиційні проєкти МОЗ хочуть спрямувати 3,39 млрд гривень. На 50 млн гривень збільшили кошторис на спеціалізовану медичну допомогу – з 5,75 млрд гривень до 5,80 млрд. Міністерство аграрної політики та продовольства отримало додаткові 1,02 млрд гривень (з 9,05 до 10,07 млрд гривень). На мільярд гривень мають збільшити підтримку сільгосптоваровиробників. На 1,6 млрд гривень зріс бюджет Держагентства водних ресурсів, на мільярд гривень – Міністерства фінансів. Державна митна служба отримала додаткові 662 млн гривень, а Рахункова палата – 516 млн гривень. Гроші на тюрми, зброю і ветеранів По півмільярда гривень додатково отримали до другого читання бюджету три державні відомства. Зокрема, на Міністерство юстиції спочатку заклали 19,29 млрд гривень, але зараз ця сума зросла до 19,79 млрд. З додаткових грошей 343 млн гривень виділили на реконструкцію та будівництво установ виконання покарань і слідчих ізоляторів. На електронні засоби контролю й нагляду додали 159 млн гривень. Міністерство з питань стратегічних галузей промисловості, яке також отримало додаткові 500 млн гривень (з 54,75 до 55,25 млрд), спрямує ці кошти на фінансову підтримку оборонних підприємств. Міністерству у справах ветеранів спочатку планували виділити 2,85 млрд гривень, наразі ж Кабмін погодив підвищення до 3,35 млрд гривень. Додаткові 500 млн гривень спрямують, у тому числі, на створення Національного військового меморіального кладовища. 2,19 млрд гривень виділили на підтримку ветеранів війни, членів їхніх сімей та родин загиблих. Для реалізації цієї ініціативи скоротили видатки на деякі інші програми міністерства, які були передбачені до першого читання бюджету. Гроші на українців за кордоном і ""Феофанію"" На апарат Державного управління справами спочатку було виділили 3,67 млрд гривень, але до другого читання запланували вже 4,06 млрд гривень, тобто на 390 млн більше. З цих грошей 216 млн гривень спрямують на модернізацію та оснащення відділу виробництва радіофармпрепаратів лікарні ""Феофанія"". Видатки Мінсоцполітики збільшено на понад 1,4 млрд гривень. На допомогу внутрішньо переміщеним особам виділять 1 млрд гривень. Ще 328,6 млн гривень – на послуги денного догляду для дітей з інвалідністю. Кошторис Міністерства культури та інформаційної політики збільшився на 489 млн гривень. Фінансування стратегічних комунікацій, інформаційної безпеки, заходів з європейської та євроатлантичної інтеграції збільшили на 200 млн гривень – до 405 млн гривень. Окремо на Український інститут книги та підтримку книговидавничої справи й популяризацію української літератури у світі виділили 278,5 млн гривень. Додаткові 150 млн гривень отримає Міністерство економіки для підтримки українців за кордоном та сприяння їхньому поверненню в Україну. Держава чекає українців додому (фото: Getty Images) На 198 млн гривень виросли видатки Управління державної охорони. Також зросли бюджети таких відомств: Міністерство молоді та спорту – на 250 млн гривень; Державна аудиторська служба – на 250 млн гривень; Національне агентство з питань запобігання корупції – на 143 млн гривень; Міністерство закордонних справ України – на 18 млн гривень; Державна служба експортного контролю – на 15 млн гривень; Міністерство енергетики – на 14 млн гривень; Нацрада з питань телебачення і радіомовлення – на 9 млн гривень; Вища рада правосуддя – на 4,7 млн гривень. На 30 млн гривень збільшено видатки Верховної Ради, зокрема на 20 млн гривень здорожчає, порівняно з першим читанням, здійснення законотворчої діяльності народних депутатів. Ще на мільйон здорожчає інформаційно-аналітичне та матеріально-технічне забезпечення діяльності ВР. Державна служба України з етнополітики та свободи совісті доотримає 25 млн гривень. Завдяки цьому на керівництво додатково направлять майже 15 млн гривень, а ще на 10 млн гривень збільшать видатки на реалізацію прав і свобод національних меншин та корінних народів України. Кому скоротили кошторис Органів державної влади, яким до другого читання скоротили фінансування, значно менше, ніж тих, кому збільшили бюджет. Загальнодержавні видатки Міністерство фінансів скоротили аж на 52 млрд гривень. Зокрема, майже на 14 млрд гривень зменшився обсяг Резервного фонду. Під скорочення видатків потрапив Пенсійний фонд, бюджет якого зменшили на 1 млрд гривень. Серед відомств, на яких вирішили зекономити, слід виділити Державну службу з питань безпечності харчових продуктів та захисту споживачів. Спочатку на неї заклали 7 млрд 568 млн гривень, але потім скоротили цю суму на 15 млн гривень – до 7 млрд 553 млн. Видатки на Офіс генерального прокурора зменшили загалом на 1,22 млрд гривень – з 18,15 до 16,93 млрд гривень. Зокрема, скандальне підвищення заробітних плат прокурорам коштуватиме бюджету не 2,7 млрд гривень (як це було в першому читанні), а 1,2 млрд гривень.","https://www.rbc.ua/rus/news/byudzhet-2025-k-uryad-zbilshiv-vitrati-i-1731434976.html"
"Росіяни скинули з дрону вибухівку на жінок у Бериславі, - ОВА","2024-11-13 08:12:00","Російські загарбники завдали повітряного удару по Бериславу Херсонської області, скинувши вибухівку з безпілотника на місцевих жителів. В результаті ворожої атаки були поранені дві жінки. Про це повідомляє РБК-Україна з посиланням на Telegram-канал Херсонської обласної військової адміністрації (ОВА). Зазначається, що російська атака відбулася сьогодні зранку, 13 листопада. ""Через скидання вибухівки ворожим дроном постраждали двоє місцевих жительок"", - передали в ОВА.  Також в адміністрації уточнили, що 61-річна жінка дістала вибухову травму, уламкові поранення руки, а також - втратила палець. ""У 43-річної потерпілої - вибухова травма, поранення голови та передпліччя"", - поінформували в ОВА.  Постраждалі були госпіталізовані, їм надається медична допомога. Удари РФ по Херсонській області Нагадаємо, після звільнення Силами оборони України правобережжя Херсонської області частина регіону знаходиться під постійними обстрілами російських загарбників. Ворог атакує цивільне населення з важкого озброєння, артилерії та авіації. А ще - для ударів досить активно застосовує БПЛА, з яких скидає вибухівку. Так, у Бериславі від такої практики ворожих атак страждають місцеві жителі не вперше. Наприклад, раніше російські терористи скинули вибухівку з дрона на медсестру в цьому місті. Додамо, минулої весни російські окупанти скинули вибухівку з дрона на цивільного громадянина, який перебував на вулиці. Перед цим взимку у Бериславі окупанти скинули вибухівку з дрона прямо на мотоцикліста, в результаті чого чоловік загинув. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-skinuli-dronu-vibuhivku-zhinok-berislavi-1731478355.html"
"США перевіряють російські рахунки у найбільшому банку Швейцарії, - Reuters","2024-11-13 08:33:00","Сполучені Штати проводять розслідування щодо російських клієнтів UBS. Ситуація змінилася після покупки Credit Suisse, що посилило контроль за одним із найбільших у світі керуючих активами. Про це повідомляє РБК-Україна з посиланням на Reuters. Агентство із забезпечення дотримання санкцій США OFAC написало банку в рамках цього розслідування, повідомили Reuters дві людини, знайомі з цим питанням. Чиновник США, який попросив не називати його імені, сказав, що швейцарський банк та виконавець провели переговори. За словами одного з джерел, OFAC, найвпливовіша у світі санкційна агенція, останніми тижнями надіслала листа до UBS. Перевірка стосується російських клієнтів Credit Suisse, яких тепер відповідає UBS після порятунку кредитора. Credit Suisse впав у березні 2023 року після багатьох років скандалів від шпигунства до відмивання наркогрошей. За словами одного з джерел, UBS прагне обмежити можливі наслідки запитів OFAC, блокуючи підозрілі гроші та закриваючи рахунки, щоб уникнути загрози штрафу. США використовують санкції як інструмент зовнішньої політики, запроваджуючи обмеження для стримування діяльності таких країн, як Росія та Іран. Робота з російськими грошима стала ще ризикованішою після того, як США та їхні західні союзники ввели безпрецедентну мережу санкцій у відповідь на вторгнення Москви до України. У той час, як американський чиновник похвалив UBS за співпрацю, одне з інших джерел сказало, що було ясно дано зрозуміти, що нездатність впоратися з проблемою може бути покарана. Регулятори у Швейцарії уважно вивчають, як UBS звертається з клієнтами Credit Suisse та політикою банку боротьби з відмиванням грошей, оскільки вони стурбовані тим, що швейцарський банк може виявитися з ризикованими клієнтами. Проблемні гроші За словами одного з джерел, банк на чолі з генеральним директором Серджіо Ермотті перевіряє бухгалтерські книги Credit Suisse, позбавляючись небажаних клієнтів та активів, у тому числі пов'язаних із Росією. Для тих, хто порушує санкції США, наприклад, банк, який обробляє платіж для особи, яка перебуває під санкціями, може стягувати штраф. У виняткових випадках США відрізали доступ до долара, джерела життєвої сили міжнародних фінансів. Незрозуміло, скільки проблемних грошей російського походження зараз перебуває в UBS. У 2022 році тодішній генеральний директор Credit Suisse повідомив, що 4% грошей, якими керував банк, були для російських клієнтів – еквівалент приблизно 35 млрд доларів. США та Швейцарія зіткнулися з конфліктом через спроби виявити та відсіяти російські гроші. Одна з головних претензій Вашингтона полягає в тому, що у Швейцарії немає закону, який потребує декларування реального права власності на активи, такі як квартира чи компанія. Це дало б зрозуміти, наприклад, коли власник піддається санкціям, сказав американський урядовець. За словами цієї людини, OFAC розчаровано бездіяльністю Швейцарії і є побоювання, що країна може бути використана для перекачування незаконних фінансів не лише на користь Росії, а й на користь таких країн, як Іран. Джерело сказало, що ці побоювання переважно стосувалися невеликих приватних швейцарських банків, де підозри були в тому, що юристи приховували справжню особу власників, щоб переміщувати гроші. UBS, сказало джерело, не розглядалося як винуватець. Представник міністерства фінансів зазначив, що парламент незабаром обговорить пропозиції уряду про створення реєстрів бенефіціарних власників фірм і фондів, а також про запровадження для юристів суворіших правил боротьби з відмиванням грошей. Обрання Дональда Трампа на пост президента США може означати зміну курсу щодо санкцій проти Росії чи Швейцарії, хоча поки неясно, яку політику він проводитиме.   Нагадаємо, у березні 2023 року швейцарський банківський гігант UBS купив банк Credit Suisse, який опинився в складному становищі. Сума операції склала 3 млрд швейцарських франків. У вересні 2023 року повідомлялося, що Міністерство юстиції США активізувало розслідування щодо Credit Suisse та UBS у зв'язку з підозрами у недотриманні вимог, які дозволили російським клієнтам ухилятися від санкцій.","https://www.rbc.ua/rus/news/ssha-pereviryayut-rosiyski-rahunki-naybilshomu-1731479584.html"
"У Житомирській області ввели графіки відключень світла, але не для всіх","2024-11-13 08:37:00","Графіки відключення світла 13 листопада запровадили у Житомирській області. Обмеження діють лише для непобутових споживачів. Про це повідомляє РБК-Україна з посиланням на ""Житомиробленерго"". Обмеження ввели у зв'язку з дефіцитом потужності в об'єднаній енергосистемі України. За вказівкою ""Укренерго"", графіки обмеження електричної потужності (ГОП) діятимуть у Житомирській області з 07:00 до 20:00. Зазначається, що графіки не поширюються на населення, лише на непобутових споживачів (йдеться, зокрема, про бізнес).  Енергоживлення об'єктів критичної інфраструктури не обмежується.   Відключення світла в Україні Нагадаємо, протягом кількох останніх місяців ситуація зі світлом в Україні стабілізувалася. Енергетики не вводили графіки відключення світла. Зранку 11 листопада у низці областей запроваджували аварійні відключення через загрозу ракетного обстрілу. Росія не здійснила атаку, попри те, що бомбардувальники прилітали до місця пусків над Каспійським морем. Ближче до опівночі в Івано-Франківській області знову ввели обмеження на використання світла для бізнесу. Експерт Олександр Харченко у коментарі YouTube-каналу РБК-Україна допустив, що взимку можуть запроваджувати відключення світла. При температурі від -15 градусів обмеження можуть тривати 4-6 годин на добу. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zhitomirskiy-oblasti-vveli-grafiki-vidklyuchen-1731479627.html"
"Окупанти намагаються створити у Криму резервну бригаду: ""АТЕШ"" дізнався деталі","2024-11-13 08:40:00","Окупанти намагаються створити в Криму бригаду ""БАРС"". Але охочих туди вступати небагато, тож до неї вже зарахували місцевих депутатів. Про це повідомляє РБК-Україна з посиланням на Telegram-канал партизанського руху ""АТЕШ"". ""Агент повідомляє, що окупанти ухвалили рішення про створення цілої бригади ""БАРС-Крим"" до початку березня 2025 року. Оскільки вже є проблеми з нестачею бажаючих вступати в добровольчі батальйони, окупаційним адміністраціям наказано формально вступити до ""БАРСу"" для його популяризації"", - йдеться у повідомленні. У ній уже вже числяться депутати окупаційної міської ради Ялти, але, як уточнюють партизани, цей крок не призвів до значного поповнення підрозділу. ""Здебільшого вступають люди, яким пообіцяли, що під час так званої служби вони зможуть займатися конфіскацією майна людей, які залишили тимчасово окуповані території. А також ті, хто хоче отримувати великі за їхніми мірками гроші, наївно вважаючи, що зможуть відсиджуватися в тилу"", - зазначили в ""АТЕШ"". Що відомо про ""БАРС"" Бойовий армійський резерв спеціальний РФ (БАРС) - проект мобілізаційного людського резерву Міноборони РФ. Резервістів у нього почали набирати з осені 2021 року, перед вторгненням в Україну. Було сформовано до 30-ти номерних батальйонів загальною чисельністю до 20 тисяч осіб. Чисельність та озброєння у них різні.  Ситуація у Криму Полуострів Крим був окупований російськими військами у 2014 році. Після цього в Криму організували локації для розташування військових об'єктів як техніки, так особового складу. Раніше повідомлялося, що РФ готує найманців з Африки та Куби в Криму для війни в Україні. Від ударів ЗСУ окупанти захищають їх дітьми із ""Юнармії"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/okupanti-namagayutsya-stvoriti-krimu-rezervnu-1731479103.html"
"За минулу добу більше 160 боїв. Генштаб описав ситуація на фронті","2024-11-13 08:41:00","Протягом минулої доби, 12 листопада, на лінії фронту відбулось 162 боїв. Найбільше ворог тиснув на Курахівському напрямку. Про це повідомляє РБК-Україна з посиланням на Facebook-сторінку Генерального штабу Збройних сил України (ЗСУ). ""За минулу добу ракетні війська та артилерія Сил оборони уразили 13 районів зосередження озброєння і військової техніки, два склади боєприпасів та пально-мастильних матеріалів, чотири артилерійські засоби та два інших важливих об’єкти російських загарбників"", - пише Генштаб.  Ситуація на напрямках На Харківському напрямку росіяни вісім разів штурмували позиції наших підрозділів в районі Вовчанська. На Куп'янському напрямку відбито 17 ворожих атак неподалік Колісниківки, Загризового, Кругляківки та Лозової. На Лиманському напрямку терористи шість разів атакували поблизу Новомихайлівки, Греківки та Торського. На Сіверському напрямку відбито атаку в районі Верхньокам’янського. На Торецькому напрямку ворог 11 разів атакував неподалік Торецька та Щербинівки. На Покровському напрямку відбито 28 атак в районах населених пунктів Миролюбівка, Промінь, Лисівка, Григорівка, Пустинка та Новоолексіївка. На Курахівському напрямку росіяни 47 разів атакували, у тому ж числі в районах Іллінки, Новоселидівки, Вознесенки, Новодмитрівки, Дальнього та Антонівки. На Времівському напрямку ворог здійснив 15 штурмів наших позицій у районах Трудового, Максимівки, Макарівки, Рівнополя та Новодарівки. Активно залучав для ударів на напрямку штурмову і бомбардувальну авіацію. На Придніпровському напрямку росіян атакували наші позиції п'ять разів. Отримали жорстку відсіч, зазнали втрат. Втрати Росії у війні  Від початку повномасштабної війни Росія втратила більше 714 тисяч одиниць живої сили. Лише за минулу добу Сили оборони ліквідували ще 1770 російських терористів, а також знищили:  24 танки;  49 бойових броньованих машин;  56 артилерійських систем.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/minulu-dobu-bilshe-160-boyiv-genshtab-opisav-1731479831.html"
"Гельсінкі передадуть Україні допомогу","2024-11-13 08:46:00","Влада міста Гельсінкі передасть Україні зайве майно на суму 77 тисяч євро. Рішення про пожертвування ухвалив міський уряд 11 листопада 2024 року. Про це повідомляє РБК-Україна з посиланням на прес-службу адміністрації Гельсінкі. Гельсінкі з початку війни надає активну підтримку українським містам, які постраждали від військових дій. Щоб допомогти в пом'якшенні шкоди, в осінні місяці департаменти міста виділили матеріали та обладнання, які тепер будуть передані Україні. Серед переданого майна - старі автомобілі та інше обладнання, яке зможе послужити в умовах безперервної потреби. ""Допомога Україні - це питання, яке стосується всіх верств суспільства. Ми відправляємо цю допомогу як знак нашої підтримки і прагнення до співпраці з українським народом"", - прокоментував мер Гельсінкі Юхана Вартіайнен. Від початку війни Гельсінкі активно сприяє як прибулим українцям, так і тим, хто залишився на батьківщині. Гуманітарну допомогу координує Рятувальний департамент Міністерства внутрішніх справ Фінляндії в рамках Механізму цивільного захисту Європейського союзу. Міністерство відповідає за доставку пожертв, як і в попередні рази, забезпечуючи їхнє відправлення та передачу для потреб України. Допомога Україні від Фінляндії З початку повномасштабного вторгнення російської армії до України Фінляндія надає Києву активну підтримку у гуманітарній, фінансовій та військово-технічній сферах. У квітні президенти Володимир Зеленський та Олександр Стубб підписали двосторонню угоду про безпеку, яка закріплює довгострокову допомогу від Гельсінкі та поглиблює співпрацю між країнами. У вересні Фінляндія також оголосила про новий пакет допомоги для України на суму 118 млн євро. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/gelsinki-peredadut-ukrayini-dopomogu-mayzhe-1731480386.html"
"Пентагон назвав обсяг наданої допомоги Україні з пакета на 60 млрд доларів","2024-11-13 09:04:00","Сполучені Штати після схвалення Конгресом США допомоги Україні на 60 млрд доларів у квітні 2024 року поставили Києву 83% обіцяних боєприпасів та 67% коштів ППО. Про це заявив речник Міністерства оборони США Патрік Райдер, повідомляє РБК-Україна з посиланням на брифінг у Пентагоні. ""З моменту отримання додаткового документа ми витратили майже 3,7 млрд доларів на обладнання із запасів Міністерства оборони в ході 12 вилучень PDA (із запасів Пентагону, - ред.), які були оголошені в період з кінця квітня до середини жовтня"", - сказав він. За його словами, коли Пентагон вилучає обладнання, яке негайно доступне із запасів, його відправляють протягом кількох днів чи тижнів. Між прийняттям ""Крім того, до середини минулого місяця ми поставили в Україну 83% критично важливих боєприпасів, які ми зобов'язалися поставити зі складів, включаючи 155-міліметрові артилерійські снаряди, зенітні ракети GMLR, Patriot, NASAMS, ракети та багато іншого"", - сказав Рай. Спікер Пентагону повідомив про виконання 67% інших критичних зобов'язань щодо протиповітряної оборони, включаючи ракети Stinger та Hawk, та 60% засобів для ведення вогню, включаючи бомби малого діаметра та 105-міліметрові боєприпаси. ""Ми поставили сотні тисяч артилерійських снарядів, тисячі одиниць бронетехніки, тисячі боєприпасів для HIMARS та протитанкової зброї, десятки артилерійських систем, значні можливості протиповітряної оборони, включаючи батарею Patriot, сотні перехоплювачів та десятки інших систем"", - сказав він. Що стосується фінансування, у Пентагон загалом 7,1 млрд доларів у PDA. Ще 2,2 млрд доступні за програмою ""Ініціатива сприяння безпеці України"" (Ukraine Security Assistance Initiative - USAI), повідомив Райдер. ""Ми продовжимо поспішати за допомогою та використати наявні у нас кошти, щоб гарантувати, що Україна отримає те, що їй потрібно для стримування та боротьби з російською агресією. І ми продовжимо робити все можливе, щоб Україна отримала необхідну допомогу"", - додав Райдер. Раніше видання The Wall Street Journal повідомляло, що США надішлють Україні понад 500 ракет-перехоплювачів для систем протиповітряної оборони Patriot та NASAMS. Ці постачання мають закрити потреби протиповітряної оборони України до кінця цього року.","https://www.rbc.ua/rus/news/pentagon-nazvav-obsyag-nadanoyi-dopomogi-1731481459.html"
"Українські морпіхи показали бій з окупантами у Курській області (відео)","2024-11-13 09:10:00","Українські морські піхотинці показали кадри бою із окупантами. Військові змогли утримати оборону позицій у Курській області. Про це повідомляє РБК-Україна з посиланням на Військово-Морські сили ЗСУ. Так, військовослужбовці 36-ї окремої бригади морської піхоти імені контрадмірала Михайла Білинського продовжують нищити ворога. ""До вашої уваги фрагмент недавнього оборонного бою миколаївських морпіхів у Курській області"", - зазначають військові.  Ситуація у Курській області Українські військові вже котрий місяць ведуть наступ у Курській області. Буквально нещодавно повідомлялося, що Росія перекинула на цей напрямок війська КНДР. Буквально 7 листопада повідомлялося, що російські морпіхи разом із військовими КНДР пішли у наступ у Курській області. Але зазнали втрат. Додамо, що українські військові постійно знищують окупантів у Курській області. Наприклад, військові Сил спецоперацій (ССО) провели операцію в тилу РФ у Курській області. Було знищено 14 окупантів. Зазначимо, що наприкінці жовтня у Генштабі ЗСУ розповідали, що з початку Курської операції РФ втратила 17 819 військових, як пораненими, так і ліквідованими. Ще 700 росіян було взято в полон. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinski-morpihi-pokazali-biy-okupantami-1731481223.html"
"""Зливав"" секретну інформацію через Discord. В США винесли вирок військовому Тейшейрі","2024-11-13 09:15:00","Бостонський суд Сполучених Штатів Америки (США) виніс вирок військовослужбовцю Джеку Тейшейрі за розголошення секретної інформації Пентагону через платформу Discord. Наступні 15 років він проведе у тюрмі. Про це повідомляє РБК-Україна з посиланням на The Washington Post. ""Я хотів сказати, що мені шкода за всю шкоду, яку я заподіяв моїм друзям, родині та тим, хто перебуває за кордоном. Я не думаю, що можу описати, наскільки я розкаяний. Я розумію всю свою відповідальність, і наслідки лягають на мої плечі"", - заявив Тейшейра.  Військового визнали винним у поширенні документів, які стосувались низки делікатних питань, у тому ж числі й повномасштабної війни в Україні, детального переміщення військ й графіки поставок західного озброєння.  Справа Тейшейра 7 квітня 2023 року у публічному доступі з’явилися секретні плани Організації Північноатлантичного договору (НАТО) та США, які стосувалися підготовки українських збройних сил до контрнаступу. У Міністерстві оборони Сполучених Штатів підтвердили факт витоку даних. Згодом з’ясувалося, що секретна інформація спочатку потрапила до невеликої онлайн-групи на платформі Discord, де адміністратором був військовослужбовець Національної гвардії Військово-повітряних сил США. 13 квітня 2023 року американські правоохоронці затримали підозрюваного у розповсюдженні цих документів - ним виявився гвардієць Джек Тейшейра. Як згодом повідомило видання The New York Times, Тейшейра почав передавати секретні матеріали з Міністерства оборони США ще за кілька днів після вторгнення Російської Федерації в Україну. Невдовзі проти Тейшейри було висунуто обвинувачення за шістьма пунктами. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zlivav-sekretnu-informatsiyu-cherez-discord-1731482101.html"
"""Укренерго"" вводить відключення світла для бізнесу: яка причина","2024-11-13 09:15:00","По Україні вводять відключення світла у середу, 13 листопада. Енергетики обмежують споживання для бізнесу та промисловості. Про це повідомляє РБК-Україна з посиланням на ""Укренерго"". Причина відключення світла - короткострокове зниження потужності маневрової генерації та суттєве зменшення обсягів імпорту електроенергії. Обмеження діятимуть упродовж дня для бізнесу та промислових споживачів. Після усунення проблем ввечері обмеження будуть скасовані. Бізнес також закликають активніше імпортувати електроенергію для власних потреб. В ""Укренерго"" наголошують, що сьогодні жодних обмежень для населення не передбачається. ""Просимо раціонально використовувати електроенергію, особливо в години максимального споживання"", - йдеться у повідомленні.   Ситуація зі світлом в Україні Нагадаємо, вчора на тлі повідомлень про зліт російських бомбардувальників у низці областей запроваджували аварійні відключення світла. Окупанти не здійснили ракетну атаку, тому до середини дня обмеження були скасовані. Сьогодні, 13 листопада, через російський обстріл жителів Києва попередили про можливі відключення світла. Як повідомлялося, у Житомирській області з 7:00 ввели графіки відключень світла для непобутових споживачів. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrenergo-vvodit-vidklyuchennya-svitla-biznesu-1731482125.html"
"ППО у Києві знищила кілька ракет і десяток дронів, - КМВА","2024-11-13 09:23:00","Зранку Збройні сили РФ здійснили комбіновану ракетно-дронову атаку на Київ - першу за останні 73 дні. Про це повідомляє РБК-Україна з посиланням на прес-службу Київської міської військової адміністрації. Атака почалася близько 6:30, коли в столиці було оголошено повітряну тривогу через загрозу удару безпілотників зі східного напрямку. На той момент крилаті ракети вже прямували в напрямку Київщини. Під час заходу ракет на Київ противник одночасно завдав балістичного удару, завершивши його атакою дронів типу ""Шахед""/Герань. Атака тривала понад дві години, в ході яких сили оборони знищили кілька крилатих і балістичних ракет, а також близько десятка дронів. За словами Повітряних сил України, точну кількість знищених цілей та тип застосованого озброєння буде оприлюднено в офіційних звітах. На цей момент інформації про постраждалих або руйнування в Києві немає. Однак начальник Київської міської військової адміністрації Сергій Попко закликав мешканців столиці залишатися уважними до сигналів тривоги, адже в Київській області триває повітряна тривога через загрозу нових ударів безпілотників. Ворожа комбінована атака на Україну Уночі та на ранок російські окупаційні сили здійснили чергову повітряну атаку на Україну, використовуючи ракети, дрони-камікадзе та авіабомби. Також цієї ночі в Росії зафіксовано зліт шести стратегічних бомбардувальників Ту-95МС, які здатні нести ракетне озброєння. Через атаку дронів ""Шахедів"" активізувалася робота протиповітряної оборони в Київській області. Зранку в Україні була оголошена масштабна повітряна тривога. Термінові та важливі повідомлення про війну Росії проти України читайте на каналі РБК-Україна в Telegram.  ","https://www.rbc.ua/rus/news/ppo-kievi-znishchila-kilka-raket-i-desyatok-1731482617.html"
"У Києві знову оголосили повітряну тривогу: в чому причина","2024-11-13 09:27:00","У Києві знову оголосили повітряну тривогу. Перед цим Повітряні сили Збройних сил України (ЗСУ) попереджали про групу безпілотних літальних апаратів (БпЛА).  Про це повідомляє РБК-Україна з посиланням на карту повітряних тривог.  Станом на 09:16 повітряну тривогу оголошено у:  Києві;  Київській області;  Черкаській області;  Чернігівській області;  Сумській області;  Полтавській області;  Харківській області;  Донецькій області;  Дніпропетровській області.   Фото: карта повітряних тривог станом на 09:16 (alerts.in.ua)  Причина повітряної тривоги  Перед оголошенням повітряної тривоги Повітряні сили попереджали про групу БпЛА на межі Київської, Черкаської та Полтавської областей.  Вже о 09:12 також стало відомо про ризик застосування терористами балістичного озброєння з північного сходу.  Обстріли України  Протягом останніх місяців російські терористи майже кожної ночі запускають дрони проти України, що створює нові виклики та загрозу для цивільних.  У ніч на 13 листопада, а також під ранок ворог здійснив нову повітряну атаку, запустивши ракети, дрони-камікадзе та авіабомби. Зокрема вночі Росія підняла в повітря шість стратегічних бомбардувальників Ту-95МС, оснащених ракетами. Під час відбиття атаки протиповітряна оборона працювала у Київській області, а вже зранку було оголошено масштабну повітряну тривогу. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kievi-znovu-ogolosili-povitryanu-trivogu-1731482820.html"
"У поїздах УЗ є безкоштовні послуги, про які мало хто знає: список","2024-11-13 09:28:00","У поїздах ""Укрзалізниці"" пасажирам під час подорожі надаються як основні безкоштовні послуги, так і низка додаткових - за окрему плату. Про це повідомляє РБК-Україна із посиланням на прес-службу АТ ""Укрзалізниця"". Зміст Основні послуги у поїздах УЗ Безкоштовні послуги у швидкісних поїздах Інтерсіті Послуги у швидкісних поїздах за окрему плату  Основні послуги у поїздах УЗ Згідно з інформацією ""Укрзалізниці"", у пасажирських поїздах формування України пасажирам надаються такі основні послуги: надання у користування комплекту постільних речей реалізація чаю, кави, соків та інших напоїв реалізація штучних товарів у тарі та упаковці реалізація друкованої продукції користування холодильником, СВЧ-піччю трансляція аудіо-, відео програм оформлення начальником поїзда (в окремих випадках) проїзду пасажирів та перевезення їх надлишкової поклажі оформлення начальником поїзда послуги перевезення по території України експрес-передач При цьому інформацію про повний перелік послуг і їхню вартість пасажири можуть дізнатись безпосередньо у провідника вагона або начальника поїзда. Уточнюється, що за власним бажанням пасажири можуть сплатити у квитковій касі вартість чаю.  Безкоштовні послуги у швидкісних поїздах Інтерсіті У швидкісних поїздах Інтерсіті та Інтерсіті+ надаються деякі безкоштовні послуги: доставка попередньо сплачених замовлень (продуктів харчування, напоїв тощо) надання інформації по радіотрансляційній мережі користування аптечкою домедичної допомоги користування у туалетних кімнатах милом, дезінфікуючим гелем для кришок унітазів, туалетним папером, антисептиком надання клінінгових послуг у вагонах забезпечення індивідуальним одноразовим підголовником надання кип'яченої води надання друкованої продукції (у разі наявності) перевезення із собою у вагоні ручної поклажі вагою до 36 кг на повний, пільговий, дитячий, у тому числі безплатний проїзний документ (якщо її розмір за сумою трьох вимірів не перевищує 200 см) виклик медичних працівників та поліції (у разі необхідності)  Послуги у швидкісних поїздах за окрему плату За окрему плату у швидкісних поїздах Інтерсіті та Інтерсіті+ надаються такі послуги: послуги харчування (продукти харчування та напої в асортименті) користування WI-FI (у разі встановлення на рухомому складі) онлайн-кінотеатр, до якого можливо підключитися за допомогою власних гаджетів (смартфони, ноутбуки, планшети) онлайн-бібліотека (сканування QR-коду на інформаційних наліпках, що розміщені у салоні вагона) Де можна придбати квитки УЗ Нагадаємо, в цілому купити квитки на потяги УЗ можна ""фізично"" - в касах на залізничних вокзалах, а також віддалено - онлайн. У серпні 2022 року для більшої зручності пасажирів було запущено спеціальний додаток Ukrainska Zaliznytsia, доступний для всіх користувачів на AppStore та Google Play Market. У травні 2024 року стало відомо, що АТ ""Укрзалізниця"" запустила оновлений сайт для купівлі залізничних квитків на будь-який поїзд. У веб-версії сервісу для купівлі квитків доступний розширений та зручний функціонал, включно з верифікацією акаунтів через ""Дія.Підпис"". У прес-службі компанії уточнили, що новий сайт ""Укрзалізниці"" було запущено у бета-режимі. Тож перехід зі старого сайту здійснювався поступово - для комфорту всіх користувачів. 2 жовтня в УЗ повідомили, що старий сайт ""був закритий назавжди"". Тож тепер квитки на рейси ""Укрзалізниці"" можна придбати на новому ресурсі. Крім того, УЗ запустила продаж квитків на дитячу залізницю в Києві онлайн - через чат-боти у Viber і Telegram. Читайте також, як виглядають оновлені плацкартні вагони УЗ, в яких вже можна їздити, та що відомо про будівництво нових вагонів ""Укрзалізниці"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/poyizdah-uz-e-bezkoshtovni-poslugi-ki-malo-1731482676.html"
"У РНБО оцінили масштаб ракетної атаки на Україну","2024-11-13 09:36:00","Ракетна атака російської армії на Україну 13 листопада не була масованою. Але у Москві все готово для сильного удару. Про це повідомляє РБК-Україна з посиланням на керівника Центру протидії дезінформації (ЦПД) при Раді національної безпеки та оборони (РНБО) Андрія Коваленка. ""Комбінована атака з використанням крилатих ракет, балістики (включно з KN23 з КНДР), а також ""шахідів"" наразі не була масованою"", - написав він. За його словами, для масованої атаки у ворога все готово, ""Росіяни накопичили крилаті ракети і продовжують це робити на зиму. І застосування стратегічної авіації це підтверджує"", - додав Коваленко. Він наголосив, що ""всі плани ворога відомі та зрозумілі, Україна буде протидіяти"". Атака 13 листопада За даними Київської міської військової адміністрації, 13 листопада збройні сили РФ завдали комбінованого ракетно-дронового удару по Києву. Це відбулося вперше за останні 73 дні. Для атаки ворог застосував ймовірно крилаті ракети повітряного базування, балістичні ракети KN-23/KN-24/Іскандер-М, безпілотники типу Shahed/Герань/Гербера/Пародія. Повітряну тривогу в столиці оголосили 6:30 через загрозу БпЛА зі східного напрямку. В цей час крилаті ракети вже прямували в напрямку Києва. Коли ракети вже заходили на Київ, противник одночасно завдав балістичного удару по столиці. Завершилася ворожа атака знову безпілотниками. Повітряний удар збройних сил Росії по Києву тривав понад 2 години. В результаті протиповітряного бою Сили оборони знищили кілька крилатих, кілька балістичних ракет та до десятка дронів ворога. Раніше голова Ради резервістів Сухопутних військ Іван Тимочко заявив, що Росія може накопичувати свої ракети не лише для атак на українську інфраструктуру. За його словами, не можна виключати підготовки масштабної наступальної операції.","https://www.rbc.ua/rus/news/rnbo-otsinili-masshtab-raketnoyi-ataki-ukrayinu-1731483363.html"
"Тривога триває більше 8 годин. В Київській області є поранений через атаку РФ","2024-11-13 09:43:00","У Київській області є поранений через атаку РФ у ніч проти 13 листопада. Також спалахнув склад. Про це повідомляє РБК-Україна з посиланням на Telegram голови Київської ОВА Руслана Кравченка, ДСНС України. ""Сьогодні вночі та зранку Київську область атакована ворогом за допомогою БПЛА та ракет. Тривога триває більше 8 годин"", - розповів Кравченко.  На жаль, за даними голови ОВА, внаслідок падіння уламків збитих ворожих цілей в одному з населених пунктів поранена людина. ""Чоловік 48 років отримав садна голови, стан задовільний. Необхідна медична допомога була надана на місці. Від госпіталізації відмовився"", - зазначив Кравченко.  На місці падіння уламків сталося загорання складського приміщення. Пожежа локалізована.  Наслідки пожежі у Броварському районі 13 листопада (facebook.com/MNSKOB) За даними ДСНС, зруйнована будівля, пожежа виникла в Броварському районі. ""Бригада швидкої продовжує чергування"", - додав голова ОВА.  Атака РФ на Київ У ніч на 13 листопада російські війська знову намагалися атакувати Київ. На даний момент у Києві знову оголосили повітряну тривогу. Перед цим Повітряні сили попереджали про групу безпілотників, які попрямували у бік столиці. Зазначимо, що у Київській області найчастіше сили ППО відбивають атаку на Київ. Зокрема, вранці 13 листопада окупанти влаштували ракетно-дронову атаку на Київ, яка стала першою за останні 73 дні. ППО у Києві знищила кілька ракет та десяток дронів. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/trivoga-trivae-bilshe-8-godin-kiyivskiy-oblasti-1731482731.html"
"У Києві частково обмежили рух зеленою гілкою метро","2024-11-13 10:08:00","У Києві обмежили рух метро зеленою гілкою у середу, 13 листопада. Закрили станції ""Славутич"" та ""Осокорки"". Про це повідомляє РБК-Україна з посиланням на Київську міську держадміністрацію в Telegram. Зазначається, що станції ""Славутич"" та ""Осокорки"" працюють у режимі укриття. Рух поїздів зеленою гілкою здійснюється від станції ""Сирець"" до станції ""Видубичі"" та від станції ""Позняки"" до станції ""Червоний хутір"". При цьому у мережі повідомляють про великі черги на станціях метро.    Нагадаємо, що станом на 10:00 у Києві триває повітряна тривога через загрозу ударів дронів. Крім того, Повітряні сили ЗСУ попередили про загрозу застосування балістичного озброєння з північного сходу. Це вже друга повітряна тривога у Києві від початку доби. Сьогодні окупанти здійснили першу за понад 70 днів комбіновану атаку на столицю України. Росіяни направили на Київ ракети та дрони. За даним КМВА, атака тривала понад дві години. Сили протиповітряної знищили кілька крилатих і балістичних ракет, а також близько 10 безпілотників у районі столиці. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kievi-chastkovo-obmezhili-ruh-zelenoyu-gilkoyu-1731485286.html"
"Чому РФ скасувала масований удар по Україні 11 листопада, - пояснення експерта","2024-11-13 10:11:00","Виліт російської стратегічної авіації на позиції без запусків ракет – це звичайний маневр. Конспірології в цьому не слід шукати. Про це у коментарі РБК-Україна сказав військово-політичний оглядач групи ""Інформаційний опір"" Олександр Коваленко. Фактично росіяни вже готові до масованого удару і практично показали це вранці понеділка 11 листопада. Той факт, що вони різко посадили літаки на землю і атаку було скасовано, помилково пов'язують із діалогом між Путіним і Трампом, про який повідомили західні ЗМІ. Насправді ж такі маневри росіяни робили й раніше, тому дуже малоймовірно, що майбутній президент США якось вплинув на плани російського диктатора. ""Вони такі маневри постійно здійснюють, МіГ-31 раніше постійно робив такі маневри. 95МС теж часто робить, 22М3, до речі, теж. Тому тут не потрібно якусь конспірологію шукати"", - сказав Коваленко. З його слів, це звичайна побутова робота стратегічної авіації. ""Вони вирішили відмовитися від ракетного удару, бо через 2,5 місяці щось від Трампа чекають? Ні. Демонстративна відмова від удару може бути за тиждень до інавгурації. За півтора тижні до інавгурації. Але не за 2,5 місяці. Сьогодні (11 листопада - ред.) був середньостатистичний маневр, який вони проводять напередодні підготовки до ударів”, – зазначає Коваленко. Імітація атаки 11 листопада Нагадаємо, вранці 11 листопада у низці областей України запровадили аварійні відключення світла у зв'язку з ракетною загрозою. Однак масованого обстрілу не було, незважаючи на те, що російські бомбардувальники прилітали до місця запуску над Каспійським морем. Росія здійснила ракетний обстріл України 13 листопада, але масованим його також не можна назвати.","https://www.rbc.ua/rus/news/chomu-rf-skasuvala-masovaniy-udar-ukrayini-1731485475.html"
"У Києві пройде вечір змішаних бойових мистецтв від всесвітньої Ліги WWFC на підтримку ЗСУ","2024-11-13 10:18:00","У Києві, в спорткомплексі ""Меридіан"", 23 листопада відбудеться вечір змішаних бойових мистецтв від всесвітньої Ліги WWFC. Всі кошти з продажу квитків, аукціону та донатів будуть передані на потреби ЗСУ. Про це повідомляє РБК-Україна з посиланням на повідомлення організаторів. У заході змагатимуться відомі українські та бійці з інших країн світу. В головному поєдинку вечора зустрінуться спортсмени, які ще не програвали на професійному рівні. Українець Данило Сіроштан в ваговій категорії до 70.3 кг проти молдаванина Георге Балаура.  В андеркарті ще один яскравий боєць із України, Максим Пашков, зійдеться із молдаванином Петру Буздуганом, у вазі до 70.3 кг.  Ще в одній дуелі, у вазі до 61.2 кг, зустрінуться українець Сергій Зайченко, для якого це другий бій серед професіоналів, проти наддосвідченого азербайджанця Руслана Маммадова, що має на своєму рахунку 25 поєдинків у професійній кар’єрі. Загалом на вболівальників очікує 10 безкомпромісних протистоянь. Окрім турніру, в рамках вечору, пройде благодійний аукціон з унікальними лотами. Це прапор із підписом очільника ГУР Кирила Буданова, який побував на найгарячіших ділянках фронту, а також у Суджі. Також книга Андрія Кокотюхи ""Довга комендантська година"", написана у співпраці з ГУР, із підписом Буданова.  Автографи трьох українських володарів Золотого М’яча – Олега Блохіна, Ігоря Бєланова та Андрія Шевченка. Також світ лот передав найкращий бомбардир минулого Чемпіонату Іспанії з футболу, нині гравець італійської ""Роми"" та збірної України – Артем Довбик.  Футболка із підписом Олександра Усика, міні-рукавички та плакат із автографом Чемпіона Світу. Пляшка колекційного вина компанії українського тенісиста та бійця «Альфи» Сергія Стаховського. Ця пляшка пережила окупацію, рашистський обстріл та пожежу на складі ""Бюро вин"". Мерло врожаю 2019 року представлене в музеї вин у Бордо. Футболка з підписами стронгменів-легенд Василя Вірастюка, Олександра Лашина, Сергія Конюшка та Магнуса вер Магнуссона. Пряма трансляція буде доступна на сервісі MEGOGO. Квитки – TicketsBox. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kievi-proyde-vechir-zmishanih-boyovih-mistetstv-1731485918.html"
"В Севастополі підірвали автомобіль з капітаном Чорноморського флоту","2024-11-13 10:18:00","У Севастополі підірвали автомобіль з ймовірно капітаном 1-го рангу Чорноморському флоту. Попередньо в транспорті спрацював саморобний вибуховий пристрій (СВП).  Про це повідомляє РБК-Україна з посиланням на Telegram-канал Baza.  Вибух стався, коли автомобіль рухав вулицею Тараса Шевченка. За словами очевидців, після вибуху водієві намагались допомогти, втім, травми виявились несумісними з життям.  Від вибуху під днищем в автомобіля утворилась діра, що може свідчити про встановлення СВП.   Фото: в Севастополі підірвали автомобіль з капітаном Чорноморського флоту (росЗМІ)  ""За попередніми даними, у підірваній машині в Севастополі перебував капітан 1-го рангу Чорноморського флоту. Попередньо, у машині спрацював СВП. За словами очевидців, водієві відірвало ноги. Чоловік загинув"", - пише російський Telegram-канал.  Нагадаємо, РБК-Україна писало про те, як у Маріуполі підірвали авто з офіцером кавказьких підрозділів.  Зокрема у квітні у Москві вибухнув автомобіль колишнього співробітника Служби безпеки України (СБУ) колаборанта Василя Прозорова.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/sevastopoli-pidirvali-avtomobil-kapitanom-1731485923.html"
"РФ випустила по Україні 90 дронів та шість ракет: як відпрацювала ППО","2024-11-13 10:18:00","У ніч на 13 листопада російські війська здійснили масштабну повітряну атаку на територію України, застосувавши різні типи ракет, керовані авіабомби та ударні безпілотники. Згідно з даними Повітряних Сил, було зафіксовано 96 повітряних цілей. Про це повідомляє РБК-Україна з посиланням на прес-службу Повітряних сил ЗСУ. Серед виявлених загроз: дві зенітні керовані ракети С-300, випущені з Курської області РФ по території Сумщини; дві крилаті ракети Х-101, запущені зі стратегічних бомбардувальників Ту-95МС із району Каспійського моря; дві балістичні ракети типу ""Іскандер-М""/KN-23, випущені з Воронезької області; 90 ударних безпілотників ""Шахед"" та інших невстановлених дронів, які злетіли з районів Курська, Приморсько-Ахтарська та Орла. Для відбиття атаки були задіяні зенітні ракетні війська, авіація, підрозділи радіоелектронної боротьби, а також мобільні вогневі групи Повітряних Сил та Сил оборони України. На ранок, станом на 10:00, підтверджено знищення двох крилатих ракет Х-101, двох балістичних ракет ""Іскандер-М""/KN-23, а також 37 ворожих безпілотників над Київською, Полтавською, Житомирською, Сумською, Черкаською, Запорізькою, Чернігівською та Кіровоградською областями. Крім того, 47 безпілотників було виявлено в різних регіонах України, однак місця їхнього падіння або знищення ще уточнюються. Два дрони залишили повітряний простір України, направившись у бік Білорусі та Росії, ще два залишаються в повітрі, де триває активна бойова робота. Комбінована атака на Україну Уночі та під ранок російські окупаційні сили знову завдали повітряного удару по Україні, застосувавши ракети, дрони-камікадзе та керовані авіабомби. Крім того, цієї ночі в Росії зафіксували зліт шести стратегічних бомбардувальників Ту-95МС, оснащених ракетним озброєнням. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rf-vipustila-ukrayini-90-droniv-ta-shist-1731485936.html"
"Росія продовжує експериментувати із дронами, - експерт","2024-11-13 10:25:00","Росія продовжує експериментувати із дронами. При цьому окупанти не роблять ставку на якість, через що вдається створити навіть їх запас на складах. Про це йдеться у матеріалі РБК-Україна Вирішальна зима. Чи атакуватиме РФ енергетику і чи зупинить Путіна прихід Трампа. Як зазначає військово-політичний оглядач групи ""Інформаційний опір"" Олександр Коваленко, з виробництвом БПЛА у Росії проблем немає жодних, навпаки, його розвинули настільки, що встигають не тільки робити дрони прямо до обстрілів, що готуються, а й збирати їх у себе на складах. тисячами. Враховуючи той факт, що середня кількість безпілотників, що запускаються по Україні щоночі - близько 50, запасів має вистачити надовго. За його словами, збільшення та швидкі темпи виробництва пов'язані з тим, що росіяни не роблять ставку на якість і не працюють над удосконаленням дронів. Чим дешевше та швидше, тим краще, хоча деякі нововведення все ж таки є. ""Вони продовжують експериментувати. Вони використовують велику кількість дронів-приманок. Вони без бойової частини, а мета їх використання - відволікання на себе уваги"", - пояснює експерт. Крім того, окупанти почали використовувати для дронів-камікадзе саме нові бойові частини, що іноді змінюють характер їхнього польоту, тобто зі звичайної висоти 1,5-2 км вони переходять на низькі висоти 200 м, наприклад. Атаки дронів по Україні Російські війська практично щоночі атакують Україну дронами. Наприклад, у ніч на 13 листопада РФ запустила по Україні 90 дронів та шість ракет. ППО збила 37 безпілотників та чотири ракети, дві з яких - ""Іскандер-М"". Зазначимо, нещодавно повідомлялося, що Росія почала використовувати дрони-приманки під час атак по Україні. Вони імітують ""Шахеди"". Крім того, окупанти хочуть поміняти тактику дронових обстрілів та перейти на цілодобові атаки ""Шахедами"" по Україні. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiya-prodovzhue-eksperimentuvati-iz-dronami-1731485652.html"
"Форвард ""Торонто"" важким ""молотом"" не врятував від поразки ""Мілуокі"": момент дня в НБА","2024-11-13 10:29:00","Нагорі підбірки найкращих миттєвостей ігрового вечора в Національній баскетбольній асоціації опинився важкий форвард ""Торонто Рапторз"" Бруну Фернанду. Про це повідомляє РБК-Україна з посиланням на офіційний YouTube-канал NBA. Африканець підкорив епізодом у третій чверті протистояння з ""Мілуокі"". Він отримав передачу на вході до ""фарби"" та однією правою потужно вгатив згори через самого Адетокунбо. Утім, старань Фернанду та інших не вистачило для загального успіху ""Рапторз"". ""Бакс"" здобули впевнену домашню перемогу (99:85) та відштовхнулися від дна Східної конференції. Тепер ""Мілуокі"" йде на 12-й позиції, а ""Торонто"" тут – останній. Найрезультативнішим у поєдинку став воборонець ""Рапторз"" Грейді Дік. Він набрав 32 очки. Натомість Фернанду завершив матч із показниками 6 пунктів, 13 підбирань і 2 передачі.     Хто такий Бруну Фернанду Уродженець столиці Анголи, за океан переїхав у 16 років. На студентському рівні виступав за ""Меріленд Террапінс"", а на драфті НБА-2019 був обраний ""Філадельфією"" під 34-м номером. ""Севенті Сіксерс"" відразу обміняли його в ""Атланту"", а в жовтні того ж року африканець дебютував під егідою асоціації. Перед сезоном 2021/22 у рамках тристороннього обміну опинився в ""Бостоні"". Згодом перебував у ""Г'юстоні"", а потім повернувся до лав ""Гокс"". У серпні підписав негарантований контракт із ""Торонто"" на 1 рік. Став першим ангольцем, який зіграв на рівні НБА. У складі збірної Анголи U-18 тріумфував на Афробаскеті-2016. Бойові габарити – 206 см, 109 кг. До слова, напередодні оборонець ""Клівленда"" Мітчелл очолив хіт-парад моментів із приголомшливим лей-апом. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/forvard-toronto-vazhkim-molotom-vryatuvav-1731486547.html"
"Долар продовжує дорожчати: обмінники виставили нові курси валют","2024-11-13 10:33:00","Курс долара в обмінних пунктах України продовжив зростання. Єдина європейська валюта подешевшала. Про це повідомляє РБК-Україна з посиланням на дані моніторингу ринку. Станом на ранок 13 листопада середній курс продажу долара в Україні зріс на 5 копійок до 41,75 гривні, курс євро впав на 10 копійок до 44,55 гривні. В обмінних пунктах купують долар у середньому по 41,25 гривні, євро по 43,85 гривні. На міжбанку курс сьогодні перебуває на рівні 41,40-41,43 грн/долар (купівля-продаж) – зростання на 1 копійку порівняно із закриттям у попередній день. Офіційний курс Національний банк України (НБУ) підвищив курс долара до гривні. Долар подорожчав після зниження три дні поспіль. Офіційний курс на 13 листопада 2024 року встановлено на такому рівні: 41,3763 грн. за 1 долар (+0,0782 грн.). Офіційний курс євро становитиме 43,9416 гривень за 1 євро (-0,0533 грн). Ситуація на ринку Аналітики ICU відзначають зростання дефіциту валюти на ринку минулого тижня. Однак НБУ вкотре не дозволив курсу долара піднятися вище за 41,5 гривень. НБУ знову збільшив обсяг інтервенцій – вони зросли на 6% до 739 млн доларів. В результаті за минулий тиждень курс долара зріс лише на 1 копійку до 41,29 грн/долар.","https://www.rbc.ua/rus/news/dolar-prodovzhue-dorozhchati-obminniki-vistavili-1731486833.html"
"Україна отримала 1,35 млрд доларів безповоротної допомоги від США","2024-11-13 10:43:00","Сполучені Штати надали Україні 1,35 млрд доларів безповоротної допомоги. Кошти отримає державний бюджет України Про це прем’єр-міністр Денис Шмигаль, повідомляє РБК-Україна з посиланням на його публікацію в Telegram. За його даними, уряд США спрямував фінансування через Агентство США з міжнародного розвитку (USAID) та у координації з Міністерством фінансів США, Державним департаментом США. ""Направляємо ці кошти на пріоритетні гуманітарні та соціальні програми"", - написав Шмигаль. Як зазначив міністр фінансів України Сергій Марченко, пряма бюджетна підтримка від США з лютого 2022 року сягнула 28,2 млрд доларів. ""Це - найбільша фінансова допомога Україні серед усіх країн світу. Надійне партнерство з США допомагає Уряду України зберігати фінансову стабільність та підтримувати громадян через надання основних державних послуг, таких як освіта та рятувальні служби"", - сказав він. У поточному році бюджетна підтримка від США передбачена у розмірі 7,8 млрд доларів, із яких вже мобілізовано 5,2 млрд доларів. Допомога Україні Станом на сьогодні загальна сума бюджетного фінансування України з боку міжнародних партнерів сягнула 27,3 млрд доларів. За прогнозом НБУ, в цілому за рік допомога складе 41,5 млрд доларів, тобто на рівні минулого, 2023 року, коли Україна отримала 42,9 млрд доларів міжнародної допомоги у вигляді грантів та кредитів. НБУ прогнозує, що Україна отримає 38 млрд доларів у 2025 році та 25 млрд доларів у 2026 році.","https://www.rbc.ua/rus/news/ukrayina-otrimala-1-35-mlrd-dolariv-bezpovorotnoyi-1731487415.html"
"У США пояснили, від чого залежить ефективність військ КНДР на війні проти України","2024-11-13 10:44:00","Війська Північної Кореї почали брати участь у бойових діях у Курській області. Їх ефективність на полі бою залежить від інтеграції в російську армію. Про це повідомляє РБК-Україна з посиланням на речника Держдепартаменту Веданта Пателя на брифінгу. Він зазначив, що КНДР направила в Росію 10 тисяч солдатів. Більшість з них вже переправили у Курську область, де вони почали брати участь у бойових діях з російськими військами. За словами речник Держдепу, російські війська навчали солдатів КНДР працювати з артилерією, дронами та основним діям піхоти, включаючи розчищення траншей, що є критично важливими навичками для операцій на передовій. ""Однак успіх Росії на полі бою з використанням військ КНДР значною мірою буде продиктований тим, наскільки добре росіяни зможуть інтегрувати їх у свою армію. Деякі з викликів, які їм доведеться подолати, це оперативна сумісність, мовний бар’єр, командування, управління та зв’язок"", - сказав Патель. Він додав, що США тісно консультуються з союзниками та іншими країнами регіону щодо наслідків цього розвитку подій. Війська КНДР на війні Північна Корея направила війська на допомогу Росії у війні проти України. Солдати КНДР проходили навчання на полігонах на сході РФ. Після цього їх направили у Курську область. За словами президента України Володимира Зеленського, у Курській області перебуває 11 тисяч солдатів Північної Кореї. Підтверджено, що північнокорейські військові вже брали участь у бойових діях у Курській області. За даними The New York Times, Росія загалом зібрала у Курській області 50 тисяч військових, серед них і солдати КНДР. Очікується, що вони можуть почати наступальні дії найближчим часом. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ssha-poyasnili-vid-chogo-zalezhit-efektivnist-1731487370.html"
"Середняк Формули-1 перейде на двигуни ""Мерседес"": відомі терміни","2024-11-13 10:58:00","Британсько-французька стайня ""Альпін"" домовилася про співрацю з німецьким автовиробником ""Мерседес"" під егідою Королеви автоспорту. Про це повідомляє РБК-Україна з посиланням на офіційний сайт команди. Сторони підписали договір про постачання силових установок і коробок передач. Технічна співпраця розпочнеться з 2026 року. ""Альпін"" після сезону-2025 відмовиться від двигунів ""Рено"". Новим мотористом британсько-французької стайні стане один із грандів Формули-1 – ""Мерседес"". Угода розрахована мінімум до 2030 року. Терміни постачання КП наразі невідомі. ""Рено"" оголосив про закриття програми F1 на початку жовтня. Рішення пов'язують з критикою двигунів менеджером Флавіо Бріаторе. Він повернувся на керівну посаду в ""Альпін"", щоб підвищити конкурентоспроможність стайні. Команда також цікавилася двигунами ""Хонди"". У нинішньому сезоні ""Альпін"" набрала 49 очок. Британсько-французька стайня піднялася на 6-те місце в Кубку конструкторів після Гран-прі Сан-Паулу. Там її пілоти – Естебан Окон і П'єр Гаслі – сенсаційно фінішували другим і третім відповідно. До слова, раніше склали підбірку нових спортивних серіалів із документалкою про Ферстаппена. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/serednyak-formuli-1-pereyde-dviguni-mersedes-1731488326.html"
"Що більше буде результатів у наших воїнів, то ближчим буде закінчення війни, - Зеленський","2024-11-13 10:59:00","Президент України Володимир Зеленський відреагував на обстріл РФ 13 листопада. Він вважає, що результати ЗСУ наближають закінчення війни і чим більше їх буде, тим краще. Про це повідомляє РБК-Україна з посиланням на Telegram президента України Володимира Зеленського. ""Сьогодні вранці був черговий комбінований удар Росії по наших містах, і була ефективна відповідь на нього від нашої ППО. Збили російські ракети, зокрема балістику, крилаті ракети, що атакували Київ, а також дрони. Загалом близько 90 ударних дронів атакували Україну"", - розповів він. За словами Зеленського, важливо, що є чим захищати країну від російського терору. ""Вдячний кожному з партнерів, хто допомагає. Вчасно постачати протиракети для нашої ППО, виконувати домовленості щодо захисних систем, щодо виробництва й постачання РЕБ - це, без перебільшення, бути рятівниками людей"", - зазначив президент. На його думку, кожен такий прояв ефективності ППО - це збережені життя, захищена інфраструктура. ""І що більше буде результатів у наших воїнів, то ближчим буде закінчення війни. Саме так досягається мир завдяки силі"", - констатував він. Атака РФ по Україні У ніч на 13 листопада російські війська знову атакували Україну, використавши 90 дронів та шість ракет. ППО вдалося збити 37 безпілотників та чотири ракети, у тому числі балістику. Зокрема, загарбники влаштували ракетно-дроновий удар по Києву. Подібна атака була першою за останні 73 дні. ППО вдалося збити кілька ракет і десяток дронів, що летіли на Київ. Крім того, у Київській області почалася пожежа на складі у Броварському районі, одна людина постраждала. В області працювала ППО по російським ""Шахедам"". Також російські окупанти завдали ударів по Запоріжжю в ніч проти 13 листопада. Внаслідок ворожого обстрілу постраждали об'єкти інфраструктури. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/shcho-bilshe-bude-rezultativ-nashih-voyiniv-1731487787.html"
"Автомат-варіатор на авто: як не зламати і чого боятися","2024-11-13 11:00:00","Насправді, при покупці нового авто не всі власники навіть знають, що їм дістався не просто ""автомат"", а той самий варіатор. А коли дізнаються, то бувають налякані попередженнями ""знавців"" про короткий вік CVT. Чи справді це так і чи можна продовжити ресурс варіатора? Про особливості догляду за безступеневою трансмісією CVT читайте в матеріалі РБК-Україна. При підготовці статті були використані матеріали Autobild i Autocentre. Безступінчаста автоматична трансмісія CVT (Continuously Variable Transmission – безперервно змінювана трансмісія), відома також як варіатор. Вона зручна у користуванні і нескладна конструктивно. Проте, в ній є декілька знакових деталей – продуктів високих технологій, які потребують особливої уваги, принаймні, на машині з пробігом. Одне слово, якщо ви хочете, щоб ваш CVT прослужив більш-менш довго, треба дотримуватись кількох умов.  Чому варіатор вважається проблемним Поширення безступінчастої автоматичної трансмісії пояснюється її простотою – замість комплекту валів, шестерень і синхронізаторів у ній лише пас і два розсувні шківи, відомий і ведений. Обидва складаються з двох половинок, які розсуваються спеціальним приводом, змінюючи таким чином робочий діаметр шківів. Разом з діаметром змінюється і передавальне число трансмісії – як при перемиканні передач у звичайній механічній коробці. В сучасних варіаторах використовується металевий пас, зміцнені шківи і особлива олива, яка одночасно і змащує, і знижує прослизання, і на додачу охолоджує механізм. Попри всі досягнення технологій, найслабкішим місцем трансмісій CVT все ще залишається швидке зношення паса і шківів – саме воно є причиною передчасного виходу варіаторів з ладу. Але якщо дотримуватись деяких правил експлуатації, сучасний варіатор може прослужити не 50 – 60 тисяч кілометрів, як лякають знавці (і як все ж таки іноді буває), а 100 тисяч кілометрів, а то й всі 200 тисяч кілометрів. Долайте перешкоди обережно Безступінчаста трансмісія в першу чергу призначена для міської експлуатації, для спокійного і розважливого стилю їзди. Тому що головна проблема нинішнього варіатора у тому, що його металевий пас боїться крайніх режимів – тобто коли його змушують передавати максимальний обертовий момент і підтримувати високу швидкість. Таким чином, по-перше, не слід буксувати або рушати з місця, коли колеса впираються у перешкоду (бордюр, край ями). І довгий рух на високих обертах і максимальній швидкості теж не дуже корисний. Щоправда, варіатори останніх поколінь не настільки чутливі до таких режимів, бо мають додатковий редуктор або гідротрансформатор для зниження обертів. Не перегрівайте варіатор Половинки шківів і олива варіатора бояться перегріву. Але і їзда ""на холодну"" їм шкідлива. Взагалі у варіатора доволі вузький температурний діапазон 60о – 90оС, він боїться не тільки перегріву, а й непрогрітого стану. Відтак інженери радять не навантажувати обертовим моментом трансмісію CVT до її прогріву – а це відбувається через деякий час після повного прогріву двигуна.  Замінюйте оливу на варіаторі з пробігом Взагалі оливне питання непросте. З одного боку, автовиробники зазвичай заявляють, що спеціальна ""варіаторна"" олива має служити без заміни ледь не вічно. Наприклад, два найвідоміші виробники CVT – марка Jatco і марка Aisin – рекомендують при планових ТО тільки контролювати кількість і стан оливи, а заміняти її лише за необхідності – по мірі забруднення та зносу пакету присадок. Але з іншого боку є майстри незалежного сервісу, які беруться ремонтувати варіатори (на відміну від фірмового сервісу, де здебільшого передбачається заміна агрегата повністю). І вони радять міняти оливу кожні 40 – 60 тисяч кілометрів, з обов’язковою чисткою піддона і заміною фільтрів. І перші, і другі по-своєму праві. Офіційні дилери забезпечують безпроблемну роботу варіатора протягом гарантійного терміну (як правило, 100 тисяч кілометрів). А незалежні майстерні бачать, що стає з начинням варіатора, з ременем і шківами після тривалого пробігу без заміни оливи – і пропонують шляхи продовжити їхній ресурс. Ну і заробити на замінах оливи і фільтрів вони теж не проти. Якщо коротко Слід визнати, що безступінчастий варіатор – дещо специфічний вид трансмісії. Його справді не назвеш дуже довговічним і витривалим. Але власник може вплинути на те, щоб варіатор прослужив довше. Це простіше зробити першому власнику і важче тому, кому варіатор дістався вже не новим. В будь-якому випадку слід від самого початку володіння дотримуватись рекомендацій досвідчених сервісменів. Про що, власне, ми і говорили вище. Нагадаємо, нещодавно РБК-Україна розповідало, як відрізнити кросовер від позашляховика.","https://www.rbc.ua/rus/news/avtomat-variator-avto-k-zlamati-i-chogo-boyatisya-1731487653.html"
"Деякі регіони України почало засипати снігом (фото, відео)","2024-11-13 11:12:00","У деяких областях України села та міста почало засипати снігом. Через небезпечні метеорологічні явища, які можуть ускладнити рух транспорту, водіям варто бути особливо обережними на дорогах. РБК-Україна розповідає, де саме в Україні сніжить. Де в Україні випав сніг Головне управління ДСНС України в Івано-Франківській області повідомляє, що мінусова температура повітря та опади у вигляді снігу фіксують у високогір'ї Карпат. Українцям показали також відповідне відео - краєвиди з гори Піп Іван Чорногірський та урочища Заросляк, де розташовані рятувальний пости.  З огляду на поточні погодні умови, українцям, які планують ""вихід у гори"", нагадують про правила безпеки, що вбережуть здоров'я та за деяких обставин - навіть життя: утримуватись від виходів у високогір'я в період ускладнення погодних умов враховувати, що погода в горах змінюється декілька разів упродовж доби, тому обов'язково перевіряти прогноз погоди скасовувати похід або прогулянки, якщо очікується погіршення погодних умов уникати походів наодинці (мінімальна рекомендована кількість учасників туристичної групи складає не менше трьох осіб) обирати для супроводу досвідченого гіда обов'язково реєструвати свій похід у гірських пошуково-рятувальних підрозділах (для зручності це можна зробити заздалегідь через відповідні онлайн-форми, або мобільний застосунок ""Порятунок у горах"")  Допис ДСНС (скриншот: facebook.com/dsns.if) Гірські рятувальники Прикарпаття розповіли, що станом на 7:30 ранку середи, 13 листопада, на горі Піп Іван було хмарно. Видимість - обмежена, вітер - південний, 8-10 м/с. Температура повітря - 9 градусів нижче нуля.  Допис гірських рятувальників (скриншот: facebook.com/chornogora.rescue112) Тим часом в урочищі Заросляк станом на 9 годину ранку температура повітря становила 4 градуси морозу.  Сніг в урочищі Заросляк (скриншот: facebook.com/chornogora.rescue112) ""Перший сніг випав на Закарпатті"", - розповіли в ""Ужгород 24"".  Сніг на Закарпатті (скриншот: facebook.com/Ужгород 24) Патрульна поліція Львівської області показала, якою зранку була ситуація в районі населеного пункту Новий Милятин (на відрізку з 480 км по 500 км автодороги М-06 ""Київ - Чоп"". ""Сильні опади мокрого снігу. Просто врахуйте, що сьогодні вже будуть складніші умови для пересування. Правила дорожнього руху вам у поміч. Будьте обережні"", - написали правоохоронці.  Допис поліції (скриншот: t.me/lvivpatrolpolice) Про перший сніг розповіли у Telegram-каналі ""Івано-Франківськ 24/7"". ""Перший сніг випав на Франківщині. Радіти ще рано, бо крім вологості та бруду він нічого не принесе"", - зазначається у публікації. Кадрами з першим снігом у селищі Ратне Волинської області діляться також місцеві медіа у Facebook.  Сніг у Ратному (скриншот: facebook.com/ratne.rayon)  ""На Ратнівщині випав перший сніг"", - розповіли у Telegram-каналі ""Volynblog (Луцьк - Ковель - Володимир)"". ""Шацьк теж засипає"", - додали там же й оприлюднили відповідні кадри. Випав сніг також у Тернополі та деяких районах області. На оприлюднених у мережі кадрах можна побачити, що подекуди він ""затримався"" на деревах і навіть на землі.  Сніг у Тернополі (скриншот: facebook.com/Олександр Татарчук)  Місцями сніг ""затримується"" (скриншот: facebook.com/meri.margo)   Перший сніг у місті Кременець (скриншот: facebook.com/Тетяна Балбус) Сніжить і в Золочівському районі Львівської області. ""А Олеський замок притрусило снігом, він став по-іншому цікавий"", - розповів депутат Львівської міської ради Ігор Зінкевич і поділився відповідними світлинами.  Схожа ситуація в місті Рівне та кількох районах області.  Сніг у Рівненській області (скриншот: facebook.com/Yakimchuk Oleg)  Про перший сніг, який пролітає у повітрі, повідомили у Бучанській міській раді. ""У Бучанській громаді пролітає перший сніг. Перший сніг - це завжди особлива подія, яка дарує нам надію на нові починання та здійснення мрій. За прогнозами синоптиків, 13 листопада буде переважно хмарна погода, у більшості регіонів – ожеледиця та опади, подекуди у вигляді мокрого снігу"", - розповіли громадянам. Перший сніг зафіксували також у Житомирі. ""У Житомирі 13 листопада пішов перший сніг цієї зими. Зранку на пішохідній вулиці Михайлівській можна помітити містян, які поспіхом кудись прямують, але попри це на мить зупиняються, щоб подивитися, як сніг повільно падає. Діти не поспішають, а навпаки, розглядають усе довкола"", - йдеться у дописі ""Житомир.info"" у Facebook.    Перший сніг у Карпатах Нагадаємо, в ніч з неділі, 29 вересня, на понеділок, 30 вересня, у Карпатах суттєво впала температура повітря, тож на високогір'ї випав перший сніг. Користувачі соціальних мереж активно ділились кадрами, на яких видно було засніжені схили та ліси. У ДСНС також показали, як виглядала засніжена гора Піп Іван (одна з найвищих вершин Українських Карпат, розташована на південно-східному кінці головного хребта масиву Чорногора, на межі Івано-Франківської та Закарпатської областей). Крім того, рятувальники закликали туристів не нехтувати безпекою та утриматись від походів. Тим, хто все ж таки вирішив йти в гори, порадили підготуватись як слід - взяти з собою теплі рукавиці, бафи для захисту шиї та обличчя, а також надягати кілька шарів теплого одягу й зимове взуття. У вівторок, 1 жовтня, на високогір'ї Карпат спостерігався сніговий покрив висотою до 13 сантиметрів. У неділю, 3 листопада, перший сніг випав у Харкові, а вже 4 листопада перший сніг дістався Києва. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/deyaki-regioni-ukrayini-pochalo-zasipati-1731484589.html"
"Для масового ракетного обстрілу росіянам потрібні умови, - нардеп Костенко","2024-11-13 11:12:00","Російська Федерація (РФ) ймовірно не вдасться до масованого обстрілу до настання холодів. Поки що в Україні не настільки низька температура, щоб атакувати її теплові електростанції (ТЕС).  Про це розповів народний депутат від фракції ""Голос"", чинний військовий Роман Костенко в матеріалі РБК-Україна ""Вирішальна зима. Чи атакуватиме РФ енергетику і чи зупинить Путіна прихід Трампа"".  Як пояснив Костенко, масована атака, ймовірно, не відбудеться до початку холодної пори року. Зараз температура повітря в Україні не настільки низька, щоб удари по теплових електростанціях змогли істотно затримати їхнє відновлення. Іншими словами, в розуміння росіян, зараз цивільне населення не опиниться під загрозою замерзання у своїх оселях у разі пошкоджень енергетичної інфраструктури. Через це Кремль очікує на справжні, перш ніж завдавати таких ударів. ""Вони почнуть ними працювати ближче до холодів для того, щоб уже якщо завдавати шкоди, то робити це тоді, коли це матиме ефект, коли буде холодно, коли не зможемо відновити швидко світло й опалення. Що стосується нас, ми маємо бути готові до того, що противник може це зробити. Якщо це зможе вирішитися політично, за допомогою наших союзників, це, звичайно, добре, але розраховувати на це в контексті Росії не потрібно"", - додав він.  Масовані обстріли України  З початком широкомасштабної агресії постійна небезпека обстрілів для українських міст і сіл з боку російських військ стала буденною реальністю. Ворог активно використовує різні види зброї, включно з ракетами, керованими авіабомбами та ударними дронами, спрямованими на пошкодження важливих інфраструктурних об’єктів та житлових будівель. 11 листопада, противник здійснив пуски ракет з імітацією ударів. Як повідомили в Центрі протидії дезінформації (ЦПД), Росія вже готова до нової хвилі масованих обстрілів. Тим часом в ""Укренерго"" не виключають можливі відключення світла взимку.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/masovogo-raketnogo-obstrilu-rosiyanam-potribni-1731489165.html"
"США, Японія та Південна Корея проведуть масштабні навчання: залучать авіаносці та есмінці","2024-11-13 11:19:00","США, Японія та Південна Корея проведуть масштабні військові навчання Freedom Edge. Країни залучить до навчань військові літаки та кораблі. Про це повідомляє РБК-Україна з посиланням на Yonhap. Об’єднаний комітет начальників штабів Південної Кореї повідомив, що у середу, 13 листопада, розпочнуться триденні навчання у рамках зміцнення співпраці через поглиблення співробітництва КНДР з Росією. Навчання відбудуться в міжнародних водах на південь від південнокорейського курортного острова Чеджу. Це вже другі подібні навчання. Перші відбулися чотири місяці тому. У другому раунді навчань Freedom Edge будуть задіяні різні військові кораблі та літаки, включаючи американський авіаносець George Washington, есмінець Південної Кореї ROKS Seoae Ryu Seong-ryong і японський есмінець JS Haguro. Навчання охоплюватимуть низку напрямків, включаючи протиповітряну оборону, протиракетну оборону, протичовнову боротьбу, перекриття на морі та оборонну кіберпідготовку. Провокації КНДР Нагадаємо, 31 жовтня Північна Корея провела випробування міжконтинентальної балістичної ракети Hwasong-19. Зазначається, що це був найдовший та найвищий політ північнокорейської ракети. За даним Японії та Південної Кореї, ракета піднялась на рекордну висоту у 7000 кілометрів та пролетіла 86 хвилин. Крім того, КНДР та Росія поглиблюють співпрацю. Країни погодили договір про так зване ""всеосяжне стратегічне партнерство"". Серед іншого Росія і Північна Корея зобов'язалися надати один одному військову допомогу у разі ""нападу інших країн"". Північна Корея направила війська в РФ для участі у війні проти України. Північнокорейські солдати вже брали участь у боях у Курській області. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ssha-poniya-ta-pivdenna-koreya-provedut-masshtabni-1731489235.html"
"У Києві хлопець запустив салюти одразу після відбою тривоги: що говорить поліція (відео)","2024-11-13 11:22:00","Ввечері 12 листопада у житловому масиві Академмістечко, що знаходиться у Святошинському районі Києва, запускали салюти. Поліція затримала порушника та розповіла, що йому загрожує.   Про це повідомляє РБК-Україна. Відео салютів на Академмістечку опублікував Telegram-канал ""Київ Оперативний"". Розповідають, що їх почали запускати одразу після закінчення повітряної тривоги у Києві.  У Поліції Києва розповіли РБК-Україна, що порушника вже затримали і зараз триває розслідування. Правоохоронці встановили, що салюти запустив хлопець 2000-го чи 2001 року народження. Зазначимо, згідно з чинним законодавством, використання салютів та феєрверків в Україні під час війни заборонено. За порушення цієї заборони передбачена адміністративна та кримінальна відповідальність. Відповідно до статті 182 Кодексу України про адміністративні правопорушення, штрафи становлять від 85 до 225 гривень для громадян, і від 225 до 510 гривень для суб’єктів господарської діяльності. Крім того, стаття 296 Кримінального кодексу передбачає більш суворі санкції – штраф від 17 до 34 тисяч гривень, арешт на 6 місяців або позбавлення волі до 5 років. Зазначимо, що закон №3039-IX, ухвалений Верховною Радою, який забороняє використання салютів і феєрверків в Україні набув чинності у листопаді 2023 року. Також закон передбачає штрафи за порушення цієї заборони. Раніше РБК-Україна розповідало, що нещодавно у Запоріжжі в спальному районі невідомі запускали феєрверки, порушуючи заборону на використання піротехніки під час війни. Поліція розпочала розслідування, щоб встановити всіх причетних та обставини правопорушення. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kievi-hlopets-zapustiv-salyuti-odrazu-pislya-1731489324.html"
"У Чернігові затримали агента російської розвідки. Він планував вбивства військових ЗСУ","2024-11-13 11:27:00","Служба безпеки України (СБУ) затримала агента російської розвідки. Він вчиняв підпали у Чернігові та планував убивства воїнів ЗСУ. Про це повідомляє РБК-Україна з посиланням на СБУ. Так, кіберфахівці Служби безпеки затримали ще одного агента російської воєнної розвідки, більш відомої як ГРУ, у Чернігові. ""Фігурант займався коригуванням вогню і підпалами авто, що розглядав як ""тестові місії"", а згодом розраховував на завдання із ліквідації українських військових"", - йдеться у повідомленні.  Що відомо про зрадника Ворожим агентом виявився 45-річний місцевий безробітний, ідейний прихильник рашизму. У поле зору окупантів він потрапив через свої проросійські коментарі у Telegram. Спочатку на замовлення ГРУ РФ фігурант підпалив військовий пікап і трансформаторну підстанцію у Чернігові. ""Після цього він отримав завдання із коригування ворожих ударів по північному регіону. Для цього він орендував квартири з панорамним видом на оборонні та цивільні об’єкти. Найбільше ворога цікавили ремонтні бази ЗСУ та медустанови, в яких перебували на лікуванні поранені українські воїни"", - зазначили в СБУ. Планував вбивства військових Далі, як він зізнався співробітникам СБУ, заявив російському куратору про готовність до фізичної ліквідації воїнів ЗСУ.  ""Для вчинення замахів агент планував використовувати саморобні вибухові пристрої або дрони-камікадзе. Утім, СБУ запобігла ворожим намірам і затримала агента"", - додали у відомстві.  Зараз зловмисник перебуває під вартою. Йому загрожує довічне ув’язнення з конфіскацією майна. Затримання агентів РФ в Україні Українські спецслужби постійно затримують російських агентів в Україні. Наприклад, нещодавно правоохоронці затримали агентів російського ГРУ, які готували теракт у Києві. Вони виявилися жителями Запоріжжя. Крім того, СБУ затримала ""крота"" російської розвідки в одному з військкоматів Волинської області. ГРУ вийшло на нього через родичів у Росії. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/chernigovi-zatrimali-agenta-rosiyskoyi-rozvidki-1731489314.html"
"Лідер ""Едмонтона"" з чотирма пунктами став головною зіркою вечора НХЛ: відео","2024-11-13 11:27:00","Оглядачі Національної хокейної ліги обрали форварда ""Едмонтон Ойлерз"" Коннора Макдевіда найкращим виконавцем короткого ігрового дня регулярної першості. Про це повідомляє РБК-Україна з посиланням на офіційний сайт НХЛ.   Капітан ""нафтовиків"" доклався до непростої перемоги над ""Айлендерс"" (4:3 ОТ). Він закинув шайбу та віддав 3 результативні передачі. На початку другого періоду ""Едмонтон"" реалізував більшість – Макдевід віддав на Драйзайтля, а той кинув у дотик із правого кола. ""Острів'яни"" відповіли голом Палм'єрі в контратаці. Та на старті третьої 20-хвилинки Бушар вивів ""Ойлерз"" уперед після комбінації Макдевіда та Екгольма. Згодом сам ""некстван"" закріпив перевагу ""Едмонтона"" з центральної зони. Проте, ""Айлендерс"" зуміли перевести поєдинок в овертаймі. Дубль оформив Лі. Однак, у додатковій п'ятихвилинці Макдевід організував момент для Драйзайтля, а німець холоднокровно реалізував нагоду. До трійки зірок вечора також потрапили воротар ""Оттави"" Лінус Ульмарк і воротар ""Нью-Джерсі"" Якоб Маркстрьом. Перший оформив шатаут у Битві Онтаріо проти ""Торонто"" (3:0), виконавши 27 сейвів. Натомість другий парирував 34 кидки та допоміг переграти ""Флориду"" (4:1). Усі результати вечора в НХЛ:    До слова, напередодні вінгер ""Далласа"" Марчмент очолив хіт-парад зірок із п'ятьма пунктами проти ""Піттсбурга"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/lider-edmontona-chotirma-punktami-stav-golovnoyu-1731490068.html"
"Почнуть з риби: в уряді хочуть відмовитися від імпорту продуктів","2024-11-13 11:39:00","Український товстолоб не поступається за енергетичними цінностями імпортному хеку. Українським продуктам буде віддаватися пріоритет у державних закупівлях. Про це заявив міністр аграрної політики та продовольства України Віталій Коваль, повідомляє РБК-Україна з посилання на пресслужбу міністерства. Як зазначили в пресслужбі, Мінагрополітики розпочинає політику імпортозаміщення у сфері продовольства. ""Мінагрополітики разом з Кабміном розпочали формування дорожньої карти для переорієнтації держзакупівель"", - йдеться в повідомленні. Коваль заявив, що в структурі державних закупівель велика частина - імпортні продукти харчування. Зокрема, рибу державні структури сьогодні в більшості постачають з-за кордону. Міністр висловив переконання, що в раціоні тих, хто закуповує продовольство за державні кошти, повинна бути українська риба. ""Лише минулого року державою було закуплено імпортної риби на майже 40 мільярдів гривень. Мова йде про хек, пангасіус та інші. Наша мета – змінити політику державних закупівель на користь української риби. Наприклад, в раціоні ЗСУ хек можна замістити товстолобом і білим амуром"",- сказав Міністр повідомив про підтвердження головного дієтолога МОЗ, що за енергетичними цінностями ці види риби не поступаються імпортним. ""Це позитивно вплине на платіжний баланс країни, створить додатковий попит на вирощену в Україні рибу та дасть поштовх для розвитку галузі"", - додав Коваль. За даними митниці, за 10 місяців 2024 року експорт продовольства з України зріс на 15% до 20,3 млрд доларів, імпорт збільшився на 8% до 6,1 млрд доларів. Нагадаємо, в Україні діє програма ""Національний кеш бек"" - за купівлю українських товарів можна отримати 10% від їх вартості. Ці кошти можна витратити на комуналку, залізничні квитки та деякі товари і послуги.","https://www.rbc.ua/rus/news/pochnut-ribi-uryadi-hochut-vidmovitisya-vid-1731490796.html"
"Блінкен на зустрічі з генсеком НАТО пообіцяв зміцнити підтримку Києва перед приходом Трампа","2024-11-13 11:52:00","Адміністрація Джо Байдена посилить свою підтримку України протягом кількох місяців до повернення Дональда Трампа на пост президента і намагатиметься зміцнити НАТО за цей час. Про це заявив державний секретар США Ентоні Блінкен, повідомляє РБК-Україна з посиланням на Reuters. На зустрічі з генеральним секретарем НАТО Марком Рютте у Брюсселі Байден також заявив, що відправка північнокорейських військ для допомоги Росії у війні в Україні отримає ""жорстку відповідь"". Блінкен повідомив, що на зустрічі з Рютте в штаб-квартирі альянсу вони обговорили підтримку України, де російські війська досягають успіхів на східній лінії фронту, а також роботу, яку НАТО необхідно зробити для зміцнення своєї оборонно-промислової бази. За його словами, адміністрація США, що йде, ""продовжить підтримувати все, що ми робимо для України"". ""Президент Байден має намір повністю подолати кордон і використовувати щодня, щоб продовжувати робити те, що ми робили останні чотири роки, а саме зміцнювати цей альянс"", - сказав Блінкен. За його словами, розгортання північнокорейських військ для підтримки Росії у конфлікті ""вимагає та отримає жорстку відповідь"". Рютте заявив, що ""Росія не перемогла"" в Україні, куди вона вторглася у лютому 2022 року. ""Очевидно, що нам потрібно зробити більше, щоб Україна могла продовжувати боротьбу і змогла максимально відобразити російський наступ, а також завадити Путіну досягти успіху в Україні"", - сказав він. Згідно з графіком Держдепартаменту очікується, що Блінкен зустрінеться з міністром закордонних справ України Андрієм Сибігою. У Брюсселі він також зустрінеться з верховним головнокомандувачем ОЗС НАТО в Європі генералом Крістофером Каволі, вищими посадовими особами ЄС та міністром закордонних справ Великобританії Девідом Леммі. Обраний президент Трамп раніше критикував військову підтримку США України, заявляв, що швидко припинить війну, не сказавши, як саме, викликавши побоювання серед союзників США, що він може спробувати змусити Київ прийняти мир на умовах Москви. Байден залишає свою посаду 20 січня. За даними Пентагону, на військову допомогу Україні з виділених Конгресом коштів залишилося трохи більше 9 млрд доларів.","https://www.rbc.ua/rus/news/blinken-zustrichi-gensekom-nato-poobitsyav-1731491542.html"
"Перемога Трампа може посилити економічні ризики для Угорщини, - Reuters","2024-11-13 11:57:00","Перемога Дональда Трампа на президентських виборах у США може політично зміцнити угорського прем'єра Віктора Орбана, але загрожує економіці країни, посилюючи інфляційні ризики. Про це повідомляє РБК-Україна з посиланням на Reuters. Трамп планує запровадити тарифи на європейський автопром, що може призвести до зниження виробництва й ослаблення угорського форинта, який уже втратив позиції після нещодавнього зниження ставок угорським центральним банком. На думку аналітиків, перемога Трампа може обернутися для форинта подальшим падінням. Зокрема, Роджер Марк з Ninety One зазначив, що Трамп додає ризики для Угорщини, особливо з огляду на тісні зв'язки країни з європейським автомобільним сектором. Це може завадити подальшому зниженню ставок в Угорщині та навіть спричинити їхнє підвищення найближчими місяцями. Економічна модель Єврокомісії прогнозує найбільші втрати від нових тарифів для Німеччини та Італії, з якими тісно пов'язана економіка Центральної Європи. За даними J.P. Morgan, інвестори переглянули прогнози щодо ставок в Угорщині, очікуючи уповільнення їхнього зниження в умовах невизначеності після виборів у США. Політичний тиск на центральний банк Угорщини зростає, оскільки уряд Орбана наполягає на різкому зниженні ставок перед виборами 2026 року. Напередодні зміни глави центрального банку в березні очікується, що пріоритетом буде боротьба з інфляцією, яка раніше досягла рекордного рівня в ЄС. Економісти попереджають, що форинт залишається найбільш вразливою валютою в регіоні до змін світової торговельної політики, особливо в умовах залежності від європейського автовиробництва і китайських інвестицій. Вибори у США 5 листопада на президентських виборах у США перемогу здобув Дональд Трамп, який представляє Республіканську партію, обійшовши кандидата від демократів Камалу Гарріс. В той самий час західні політики опублікували відкритий лист до європейських країн, закликаючи їх підготуватися до можливих змін у зовнішній політиці США. Прем'єр-міністр Угорщини Віктор Орбан провів телефонні переговори з Трампом, заявивши про ""великі плани на майбутнє"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/peremoga-trampa-mozhe-posiliti-ekonomichni-1731491837.html"
"Росіяни атакували дроном поруч з торгівельним центром Харкова","2024-11-13 11:59:00","Російські терористи атакували безпілотним літальним апаратом (БпЛА) Салтівський район Харкова. Дрон вдарив поблизу одного з торгівельних центрів. Про це повідомляє РБК-Україна з посиланням на Telegram-канал міського голови Харкова Ігоря Терехова. ""Пошкоджені припарковані поряд з ним авто та скління будівлі. На місце виїхали усі відповідні служби"", - пише Терехова.  Станом на зараз відомо, що поруч з місцем прильоту пошкоджені більше двадцяти припаркованих автомобілів, а також контактна мережа тролейбуса. Наразі інформації щодо загиблих й постраждалих немає.  Повторний удар  О 12:29 Терехов повідомив про черговий приліт БпЛА у Салтівському районі Харкова. Дрон влучив по багатоквартирному житловому будинку.  На дану хвилину є інформація про двох постраждалих.  Обстріли України  Від початку масштабного вторгнення українські міста та села постійно перебувають під загрозою обстрілів з боку російських сил. Противник активно застосовує широкий арсенал озброєння, включно з ракетами, керованими авіаційними бомбами та дронами-камікадзе, щоб завдати шкоди ключовій інфраструктурі та житловим кварталам. У тому ж числі під регулярними обстрілами перебуває Харків. Вчора, 12 листопада, терористи також атакували безпілотником Салтівський район міста, внаслідок чого поранення отримали двоє жінок.  Зокрема було пошкоджено: електроопору; скління вікон у двох багатоповерхових будинках. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-atakuvali-dronom-poruch-torgivelnim-1731491956.html"
"Грузія – Україна: УЄФА призначив арбітра-""новачка"" на матч Ліги націй","2024-11-13 11:59:00","Поєдинок 5-го туру Дивізіону B Ліги націй між збірною Грузії та національною командою України розсудить бригада з Англії. Про це повідомляє РБК-Україна з посиланням на офіційний сайт турніру. Матч Грузія – Україна відбудеться 16 листопада в Батумі. Поєдинок прийме стадіон ""Аджарабет Арена"". Стартовий свисток зустрічі прозвучить о 19:00. 39-річний рефері з Ланкашира Кріс Кавана буде головним. За п'ять років на міжнародному рівні він жодного разу не перетинався з українськими командами. У ролі лайнсменів йому допоможуть співвітчизники Лі Беттс і Ніл Девіс. Четвертим арбітром стане Сем Берротт. У нинішньому сезоні Кавана відсудив 13 матчів у різних турнірах. Він показав 87 жовтих і 2 червоних карток, а також жодного разу не призначив пенальті. У рамках Ліги націй він констатував перемогу збірної Данії над сербами (2:0). Україна в Лізі націй 2024/25 Команда Реброва розпочала турнір із двох поразок. У вересні ""синьо-жовті"" програли албанцям (1:2) та чехам (2:3). У 3-му турі збірна України здобула першу перемогу, мінімально перегравши Грузію. Єдиний м'яч оформив Михайло Мудрик. Натомість відразу три виконавці – Дмитро Криськів, Олександр Назаренко та Іван Калюжний – тоді дебютували в складі національної команди. Українська збірна перед листопадовим циклом посідає останнє місце в групі B1 з чотирма балами. Чехія набрала 7 очок, а команди Грузії та Албанії – по 6 пунктів. ""Синьо-жовтим"" не допоможуть Андрій Лунін (особисті причини), Віктор Циганков (травма) та Віталій Буяльський (ушкодження). До слова, напередодні розібрали варіанти збірної України для виходу з групи Ліги націй. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/gruziya-ukrayina-uefa-priznachiv-arbitra-1731491991.html"
"Частина Харкова сьогодні буде без світла до вечора: список адрес","2024-11-13 12:05:00","У Харкові сьогодні, 13 листопада, до 17:00 будуть відключення світла через технічні роботи. Про це повідомляє РБК-Україна з посиланням на місцеве видання ""Думка"". Очікується, що технічні роботи будуть проводитися з 09:00 до 17:00. Відразу після цього електропостачання буде відновлено у звичайному режимі.  Ці заходи мають на меті покращення якості електропостачання та запобігання можливим аварійним ситуаціям, особливо в осінньо-зимовий період, коли навантаження на мережі значно зростає. Відключення дозволить комунальним службам виконати профілактичні роботи та забезпечити надійність електропостачання. Хто потрапить під відключення Відключення торкнеться багатьох адрес, розташованих у різних районах міста. Зокрема, електропостачання буде відключено для абонентів, що проживають на наступних вулицях: Богдана Хмельницького, Бригади Хартія, Олександрівський проспект, Академіка Підгорного, Кармелюка, Комунальників, Радісна, Крутянський провулок, Люблінська, Межигірська, Лизогубівська, Василя Вишиваного, Харківських Дивізій, Тюленіна Сергія, Кролевецька, Максима Рильського, Дністровська, Луї Пастера, Каяльська, Немирівська, Інгулецька, Ньютона, Аскольдівська, Байрона, Сьомої Гвардійської Армії, Горяївська, Тваринників. Нагадаємо,що графіки відключення світла 13 листопада запровадили у Житомирській області. Обмеження діють лише для непобутових споживачів. Крім того,по Україні вводять відключення світла 13 листопада. Енергетики обмежують споживання для бізнесу та промисловості.","https://www.rbc.ua/rus/news/harkovi-zaprovadili-grafiki-vidklyuchen-svitla-1731489361.html"
"Армія РФ зосередила сили на одному напрямку і слідує своїй меті, - нардеп","2024-11-13 12:05:00","Російські війська зосередили сили на одному напрямку. І попри те, що це говорить про недостатність ресурсів, РФ не відходить від ""базових"" цілей. Про це йдеться у матеріалі РБК-Україна Вирішальна зима. Чи атакуватиме РФ енергетику і чи зупинить Путіна прихід Трампа. За словами народного депутата від фракції ""Голос"", чинного військового Романа Костенка, на фронті немає ознак, що Росія готова взяти тактичну паузу, як про це писали різні російські ""воєнкори"". Армія РФ просувається так само як і до цього - у своєму темпі, фокусуючись сьогодні на Курахівському напрямку. ""Це показує, що у противника немає достатніх ресурсів, щоб бити в усіх напрямках одночасно. Вони обирають привабливі для себе напрямки, як зараз Курахове. Зараз ситуація взагалі складна, але Курахове знаходиться в півоточенні і нам потрібно докласти багато зусиль, щоб не потрапити в оточення"", - зазначає він. На його думку, схоже на те, що росіяни основну частину своїх сил сконцентрували все ж таки на просуванні до адміністративних кордонів Донецької та Луганської областей. Певні дії на Запорізькому та Херсонському напрямах теж є, але там вони, швидше, мають характер ""опортуністичних"" - йти, поки є така можливість, а Донецька та Луганська області, тим часом, залишаються базовими цілями Москви. Ситуація на фронті Минулої доби, 12 листопада, на лінії фронту відбулися 162 бойові зіткнення. Найбільше ворог тиснув на Курахівському напрямку. Зокрема, як зазначають в Інституті вивчення війни, окупанти поступово просуваються в районі міста Курахове і намагаються вирівняти лінію фронту на заході Донецької області. Погіршення погодних умов на наступ не впливає. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/armiya-rf-zoseredila-sili-odnomu-napryamku-1731491695.html"
"""Українська команда"" оголосила терміновий збір на зігріваючі набори для захисників","2024-11-13 12:08:00","Волонтерський штаб ""Українська команда"" терміново збирає на зігріваючі набори для передової. Вартість одного набору – 100 гривень. Про це повідомляє РБК-Україна з посиланням на Facebook ""Української команди"". ""Позиції захисників вже засипає снігом! ""Українська команда"" робить терміновий збір «Тепло на фронт» на зігріваючі набори. Як і минулого року, у наборі: грілки для тіла, сухий душ та антибактеріальна присипка. Щоб нашим було чисто, сухо, тепло!"", - йдеться у публікації ""Української команди"". Вартість одного зігріваючого набору – 100 гривень, повідомляють волонтери. ""Донать 100 гривень, щоб зігріти одного воїна. 3 тисячі грн — зігрієш цілий взвод. Якщо закинеш 10 тисяч грн - подаруєш тепло для цілої роти. Або донать, скільки забажаєш! Зігрій своїх, щоб вороги палали!"", - закликають в ""Українській команді"". Долучитися до збору ""Тепло на фронт"": Приватбанк, Монобанк, UAPay, Повні реквізити.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinska-komanda-ogolosila-terminoviy-zbir-1731492499.html"
"Росія за сто днів Курської операції скинула на свої території 3,5 тисячі бомб, - ЗСУ","2024-11-13 12:10:00","Операція Сил оборони у Курській області триває 100 днів. За цей час ворог 11 578 разів обстріляв власну територію. Про це повідомляє РБК-Україна з посиланням на оперативне командування ""Північ"". Як зазначили у ЗСУ, рівняючи з землею свої ж населені пункти і вбиваючи своїх громадян, росіяни скинули на власну землю 3243 керованих авіаційних бомб та 356 некерованих авіаційних ракет. Крім того, росіяни за сто днів скинули на свої території 2462 вибухові пристрої з безпілотників, застосували 2175 FPV-дронів. Натомість українські воїни спалили десятки одиниць бронетехніки та знищили сотні ворогів на Курському напрямку.    Курська операція ЗСУ Нагадаємо, Сили оборони розпочали операцію у Курській області на початку серпня. Українські військові взяли під контроль десятки населених пунктів та створили буферну зону у прикордонних районах РФ. Російська армія провела низку наступальних дій, щоб відбити території. Армія РФ також залучає солдатів КНДР до боїв у Курській області. За даними видання NYT, Росія зібрала у Курській області 50 тисяч військових, серед яких і північнокорейські солдати, для наступу. Як пояснював президент Володимир Зеленський, Курська операція була кроком на випередження, оскільки була інформація, що росіяни готують наступ на Сумську область. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiya-sto-dniv-kurskoyi-operatsiyi-skinula-1731492218.html"
"Porsche презентувала одразу два нових електромобілі Taycan: названі ціни та характеристики","2024-11-13 12:20:00","На початку цього року електричний Porsche Taycan піддався плановому оновленню, але, як водиться, тоді на конвеєр стали далеко не всі версії. Поповнення гами йде поступово: у березні дебютував екстремальний Taycan Turbo GT, а зараз представлені ще два варіанти моделі – драйверський Taycan GTS та більш доступний седан Taycan 4. Про це повідомляє РБК-Україна з посиланням на прес-службу компанії. Оновлений Porsche Taycan GTS став помітно потужнішим. Два електромотори тепер видають сумарно 700 к.с. замість 598 к.с., хоча крутний момент знижений з 850 Нм до 790 Нм. Щоправда, максимальна потужність доступна лише на десять секунд у режимі Launch Control, а без нього електромотори можуть видати 605 к.с. замість колишніх 517 к.с.   Розгін з місця до 100 км/год займає 3,3 с, а позначка 200 км/год підкорюється електромобілю за 10,4 с. Максимальна швидкість не змінилася і становить 250 км/год. Зовні версія GTS відрізняється від родичів елементами декору Sport Design і 20-дюймовими колесами. Тяговий батареї ефективною ємністю 97 кВт*год має вистачити на 628 км пробігу за циклом NEDC. Porsche Taycan 4 став найдоступнішою повнопривідною модифікацією у родині. Два електромотори видають 435 к.с., від 0 до 100 км/год електромобіль розганяється за 4,6 секунди, а максимальна швидкість становить 230 км/год. Taycan 4 може бути задньопривідним, відключаючи передній електромотор для економії заряду батареї ємністю 82,3 або 97 кВт*год. У початкову комплектацію входять матричні фари, адаптивна пневмопідвіска та 19-дюймові колеса.  Taycan GTS та Taycan 4 завершили оновлення сімейства, яке тепер налічує 17 версій (з урахуванням різних типів кузова). Нові варіанти прибудуть до дилерів у першому кварталі 2025 року, проте замовлення можна оформити вже зараз. У Німеччині седан Porsche Taycan 4 коштує від 106 тисяч євро, а за драйверський Taycan GTS доведеться викласти щонайменше 148 тисяч євро.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/porsche-prezentuvala-odrazu-dva-novih-elektromobili-1731493215.html"
"У метро Києва знову був ""колапс"" через тривогу (фото, відео)","2024-11-13 12:25:00","У метро Києва сьогодні вранці, 13 листопада, на багатьох станціях утворилися величезні черги через повітряну тривогу. Про це повідомляє РБК-Україна з посиланням на столичні пабліки. В столиці натовпи людей розмістилися на станціях метро під час повітряної тривоги. Деякі з них спустилися в укриття зі своїми дітьми та домашніми тваринами. Чимало людей стояли на сходах і перонах. У місцевих пабліках пишуть про величезні черги на вхід до станцій метро. Зокрема, на станції Лівобережна, що розташована на червоній лінії метро. Наразі у Києві вже оголосили про відбій повітряної тривоги.  У Київській міській державній адміністрації зазначили, що метрополітен поновлює нормальний режим роботи станцій. А також, поступово відновлює звичайний графік руху поїздів. Раніше ми писали, що у Києві обмежили рух метро зеленою гілкою у середу, 13 листопада. Зазначається, що станції ""Славутич"" та ""Осокорки"" працюють у режимі укриття. Нагадаємо, це вже друга повітряна атака на Київ за сьогоднішню добу. Зранку Збройні сили РФ здійснили комбіновану ракетно-дронову атаку на Київ - першу за останні 73 дні. Атака тривала понад дві години, в ході яких сили оборони знищили кілька крилатих і балістичних ракет, а також близько десятка дронів. За словами Повітряних сил України, точну кількість знищених цілей та тип застосованого озброєння буде оприлюднено в офіційних звітах.","https://www.rbc.ua/rus/news/kievi-obmezhili-ruh-zelenoyi-gilki-metro-1731487681.html"
"З Fox News до Пентагону. Хто такий Піт Хегсет і що він казав про Україну","2024-11-13 12:27:00","Обраний президент США Дональд Трамп назвав кандидата на посаду нового міністра оборони. Ним став телеведучий Fox News та ветеран Піт Хегсет. РБК-Україна в матеріалі розповідає, що відомо про потенційного нового главу Пентагону і що він казав про Україну Вибір Трампа шокував Вашингтон Про висування Хегсета на посаду міністра оборони Трамп повідомив у дописі на Truth Social 12 листопада. ""Піт - це людина з характером, розумна і справжній патріот Америки. З Пітом на чолі, вороги Америки мають знати - наша армія знову стане великою, а Америка ніколи не здасться"", - заявив Трамп. Таким чином, якщо Хегсета затвердить Конгрес, то він замінить нинішнього міністра оборони Ллойда Остіна після інавгурації Трампа 20 січня 2025 року. Західні ЗМІ пишуть, що висування Трампом телеведучого та консервативного коментатора на посаду очільника Пентагону шокував Вашингтон. Оскільки там очікували, що кандидатом буде досвідчений законодавець чи людина з досвідом у галузі оборонної політики. Як зазначає Politico, цей вибір не допоможе розвіяти побоювання в Пентагоні та за його межами, що Трамп, який ще за першої каденції сперечався зі своїми міністрами оборони, цього разу планує поставити лояльну людину, яка беззаперечно проводитиме його політику. За інформацією CNN, спершу Хегсета не було серед кандидатів. Однак джерела телеканалу розповіли, що Трамп давно знайомий із Хегсетом та завжди вважав його ""розумним"" і був вражений його кар'єрою. Трампу також подобається, що Хегсет є військовим ветераном, і, як розповіли CNN джерела, новообраний президент США недовго розглядав його кандидатуру на посаду голови Департаменту у справах ветеранів ще під час свого попереднього президентського терміну.  Хто такий Піт Хегсет Піт Хегсет народився в Міннеаполісі (штат Міннесота). Разом із дружиною Дженні живуть у Теннессі та виховують 7 дітей. Телеведучий і військовий ветеран є прихильником позиції ""Америка над усе"" (політична позиція в США, яка зазвичай підкреслює американську винятковість та невтручання). Навчався Хегсет у середній школі Forest Lake Area та отримав ступінь бакалавра гуманітарних наук у Принстонському університеті у 2003 році. У 2013 році він отримав ступінь магістра державної політики у Школі державного управління імені Джона Ф. Кеннеді при Гарвардському університеті. Після закінчення Принстона в 2003 році Хегсет працював у компанії Bear Stearns на посаді аналітика ринків акціонерного капіталу. Колишній офіцер Національної гвардії, служив в Афганістані, Іраку та Гуантанамо. Має дві бронзові зірки та нагрудний знак ""Бойовий піхотинець"" за перебування в Іраку та Афганістані. Гегсет також обіймав посаду генерального директора Concerned Veterans for America - організації захисту ветеранів. Він бере активну участь у консервативній та республіканській політиці ще з часів навчання в Принстоні. У 2016 році він служив неофіційним радником Трампа протягом його першого президентського терміну. Згідно з відкритими джерелами, він переконав Трампа помилувати трьох американських солдатів, звинувачених або засуджених за воєнні злочини, пов'язані з розстрілом некомбатантів в Іраку. Оскільки Хегсет, який під час військової служби був командиром взводу на базі Гуантанамо, виступав на захист поводження з ув'язненими, які там утримувалися. Вже восьмий рік він працює на телеканалі Fox News, який вважається лояльним до республіканців. Там він є коментатором усіх основних програм - як денних, так і прайм-тайму. Він також є автором книг.  Остання ""Битва за американський розум"" - понад дванадцять тижнів була в списку бестселерів New York Times, у тому числі чотири тижні поспіль під номером 1. Дві попередні книги Хегсета - ""Американський хрестовий похід"" і ""Сучасні воїни"" також стали бестселерами.  Що він казав про Україну Хегсет є рішучим прихильником новообраного президента США й тому захищав суперечливі коментарі Трампа про НАТО та війни у ​​світі, зокрема в Україні.  Після початку повномасштабного вторгнення РФ в Україну Трамп назвав російського диктатора Володимира Путіна ""досить кмітливим"" і ""генієм"". Натомість Хегсет захистив коментарі Трампа, заявивши, що той лише намагався ""тролити"" американські ЗМІ за те, що вони нібито поширюють надто багато матеріалів про Путіна. Сам Хегсет в перші дні великої російсько-української війни називав Путіна воєнним злочинцем, який хоче відновити СРСР і виступав за пришвидшення допомоги Києву.  Пізніше в одному з інтервʼю назвав ""роздутою"" думку про те, що Росія після України може напасти на інші країни у Європі. Також він поділився поглядами, які збігаються зі скептицизмом Трампа щодо взаємної оборони у військовому альянсі НАТО. ""Чому Америка, європейський ""контактний номер екстреної допомоги"" протягом останнього століття, повинна слухати самовпевнені та безсилі нації, які просять нас дотримуватися застарілих і односторонніх домовленостей щодо оборони, яким вони більше не відповідають?"" - писав Хегсет в одній зі своїх книг. Нагадаємо, що після перемоги на президентських виборах США Дональд Трамп поступово формує новий склад своєї майбутньої команди, серед якої можуть бути як прихильники, так і скептично налаштовані до допомоги Україні. Втім, вже відомо, хто може зайняти ключові посади в адміністрації обраного президента США. Зокрема, Трамп обрав конгресмена Майка Волтца своїм радником з нацбезпеки. Крім того, сенатор від Флориди Марк Рубіо може стати наступним держсекретарем США. Директором ЦРУ - колишній республіканець із Палати представників від Техасу та колишній директор Національної розвідки в попередній адміністрації Трампа Джон Раткліфф. Міністром державної безпеки - Крісті Ноєм, яка є губернатором штату Південна Дакота. Також мільярдер Ілон Маск і підприємець Вівек Рамасвамі очолять нове Міністерство урядової ефективності для структурних реформ. Під час підготовки матеріалу використовувалися публікації: Politico, CNN, Аxios, дані з wikipedia, а також офіційний сайт Піта Хегсета.  Термінові та важливі повідомлення про війну Росії проти України читайте на каналі РБК-Україна в Telegram.  ","https://www.rbc.ua/rus/news/fox-news-pentagonu-hto-takiy-pit-hegset-i-1731493626.html"
"Підрив капітана Чорноморського флоту у Севастополі був спецоперацією СБУ, - джерела","2024-11-13 12:35:00","В Севастополі, в рамках спецоперації Служби безпеки України (СБУ), було ліквідовано керівника штабу 41-ї бригади ракетних кораблів та катерів Чорноморського флоту Росії Валерія Транковського. Останній був воєнним злочинцем й відповідальним за обстріли України.  Про це РБК-Україна розповіли джерела в СБУ.  Внаслідок підриву автомобіля воєнному злочинцю відірвало ноги, після чого він помер через втрату крові.  Що відомо про Транковського  Керівник штабу 41-ї бригади ракетних кораблів та катерів Чорноморського флоту віддавав накази щодо запуску крилатих ракет з акваторії Чорного моря по цивільних об'єктах в Україні. Він причетний до обстрілу ""Калібрами"" Вінниці в липні 2022-го внаслідок чого загинули 29 мирних жителів. Зокрема він неодноразово обстрілював Одесу та інші міста, що призводило до загибелі цивільних.  Тим часом російські сайти пишуть, що за Транковським близько протягом тижня слідкували, а саморобний вибуховий пристрій було приведено в дію дистанційно.  ""Символічно, що російський військовий злочинець, на руках якого кров десятків мирних українців, закінчив своє безславне життя на вулиці Тараса Шевченка в Севастополі. Розплата за злодіяння - це лише питання часу"", - наголосило поінформоване джерело в СБУ. Нагадаємо, РБК-Україна писало про те, що у квітні було підірвано автомобіль колишнього співробітника Служби безпеки України (СБУ), колаборанта Василя Прозорова. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/pidriv-kapitana-chornomorskogo-flotu-sevastopoli-1731494103.html"
"Завтра погода в Україні зіпсується через сніг. Синоптик назвала регіони","2024-11-13 12:45:00","Завтра, 14 листопада, у частині регіонів України погоду зіпсує мокрий сніг, який налипатиме та ускладнить ситуацію на дорогах. Це стосується й Києва. Про це повідомляє РБК-Україна з посиланням на прогноз синоптика Наталки Діденко. ""Схоже, у Києві завтра буде перший сніг. Сніг очікується мокрий, проте все ж новинка метеорологічна. Тому дорогі водії, не жартуйте з безпекою, це не той привід. У столиці вночі близько 0, вдень +2....+3 градусів"", - розповіла вона. Погода в Україні В Україні 14 листопада мокрий сніг, подекуди ожеледиця та налипання мокрого снігу ймовірні у північних, центральних та східних областях. ""На заході завтра більше обійдеться просто щільною хмарністю. На півдні - все ж переважно дощ. Температура повітря вночі близко 0, вдень +1....+3 градусів, на півдні +5...+9 градусів"", - зазначила синоптик.    Погода у першу декаду листопада 2024 Внаслідок антициклонального характеру погоди упродовж декади було сухо, лише в окремих районах північно-східних та Одеської областей відмічалися незначні опади. За оперативними даними 3-5 листопада, у південних областях - 8-10 листопада, відбувся перехід середньої добової температури повітря через +5 градусів у бік зниження, почався період ""передзим’я"". Такі строки закінчення осені виявилися близькими до середніх багаторічних строків. Детальніше про погоду на поточний робочий тиждень - читайте у матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zavtra-pogoda-ukrayini-zipsuetsya-cherez-1731494592.html"
"Ціни пішли вгору: які продукти найбільше подорожчали за останній місяць","2024-11-13 12:48:00","Ціни на продукти в Україні за жовтень 2024 року зросли в середньому на 0,9%. Найбільше подорожчали овочі, яйця, олія, яблука та картопля. Про це повідомляє РБК-Україна з посиланням на дані Держстату . За даними статистичного відомства, у жовтні 2024 року середні ціни на моркву зросли на 29,2% до 21,5 гривні за кілограм. Картопля подорожчала на 25,9% до 25,1 гривень за кілограм, буряк на 15,1% до 16,4 гривень за кілограм. Ціни на яйця зросли на 18,5% до 41,8 гривні за десяток. Пачка олії 200 г подорожчала на 7,7% до 91,5 гривень. Цукор подешевшав на 4,4% - до 33,6 гривень за кілограм.  Ціни на алкоголь та сигарети За даними Держстату, у жовтні 2024 року: горілка подорожчала на 0,4% до 117,0 гривень за пляшку 0,5 літра, столові вина українських марок подорожчали на 2,3% до 112,9 гривень за пляшку 0,7 літра, пиво подорожчало на 1,1% до 33,6 гривень за пляшку 0,5 літра, сигарети преміум-класу подорожчали на 2,6% до 113,7 гривні за пачку.  Інфляція в Україні Нагадаємо, за даними Держстату, інфляція в Україні у жовтні становила 1,8%. Продукти харчування та безалкогольні напої за жовтень подорожчали на 3,2%. Найбільше подорожчали яйця – овочі – на 18,2%. За даними НБУ, найближчими місяцями інфляційний тиск зберігатиметься через меншу, ніж торік, пропозиції окремих продуктів харчування, розширення сукупного попиту внаслідок значних бюджетних видатків, високих темпів зростання заробітних плат та дефіциту електроенергії під час опалювального сезону. Очікується, що інфляція піде на спад навесні 2025 року.   Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tsini-pishli-vgoru-ki-produkti-naybilshe-1731494892.html"
"Тенісна збірна України зазнала чергової втрати перед Кубком Біллі Джин Кінг","2024-11-13 12:49:00","Українська тенісистка Анастасія Лопата не допоможе національній команді в протистоянні зі збірною Австрії. Раніше вона замінила травмовану Марту Костюк. Про це повідомляє РБК-Україна з посиланням на БТУ. 19-річна українка вибула зі складу ""синьо-жовтих"". Вона зазнала важкої травми за день до старту підготовки збірної України. ""Звичайно ми розраховували на неї, я впевнений, що австрійці точно не очікували її появи тут. Але, на жаль, такі обставини, що вона травмувалася і здивувати суперників уже не вийде. Буквально за день до початку підготовки Анастасія зламала руку і, на жаль, грати не буде"", – розповів капітан команди Ілля Марченко. У складі національної команди залишилися Леся Цуренко, Анастасія Соболєва, Катаріна Завацька та Надія Кіченок. Головні зірки вітчизняного тенісу протистояння з австрійками пропустять. Поєдинок Україна – Австрія відбудеться 16-17 листопада в Штатах. Україна в Кубку Біллі Джин Кінг Навесні збірна України втратила нагоду пробитися у фінал турніру. Українки лідирували в поєдинку з Румунією (2:0), але врешті поступилися. Тепер вітчизняні тенісистки змагатимуться за повернення у кваліфікацію кубка. У разі поразки збірна України вилетить до регіональної групи турніру. Суперницями ""синьо-жовтих"" стануть Сінья Краус, Таміра Пащек, Тамара Костіч і Юлія Грабхер. Поєдинок проти австрійок триватиме до трьох перемог. До слова, раніше Світоліна повернулася в топ-25 рейтингу WTA. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tenisna-zbirna-ukrayini-zaznala-chergovoyi-1731494974.html"
"У російській Пензі дрони атакували нафтосховище: кадри наслідків","2024-11-13 12:50:00","Дрони атакували нафтосховище у російській Пензі 13 листопада. На нафтобазі пошкоджений резервуар. Про це повідомляє РБК-Україна з посиланням на Astra. Як зазначається, цієї ночі у Пензенську область РФ долетіли дрони. Губернатор російського регіону заявив, що область атакували три безпілотники. Чиновник стверджував, що дрони нібито впали у лісовому масиві і ніхто не постраждав. Проте у мережі повідомляють, що дрони атакували нафтосховище ""Комбінат Утьос Росрезерву"". Він знаходиться у Пензі (селище Монтажне). РосЗМІ опублікують кадри ураження резервуара на територію нафтобази.    Відомо, що ""Комбінат Утьос Росрезерву"" займається зберіганням та складуванням нафти та продуктів її переробки. Місто Пенза знаходиться у західній частині Росії. У місті проживає близько півмільйона осіб. Відстань від Пензи до кордону з Україною становить понад 700 км.   Атаки на російські НПЗ Українські спецслужби здійснили низку атак на російські нафтопереробні заводи, нафтобази та інші об'єкти на території РФ, які забезпечують окупаційні війська. Так, днями дрони ГУР Міноборони уразили НПЗ у Саратові. За даними джерел РБК-Україна, безпілотники влучили в одну з нафтопереробних установок заводу і резервуари з мазутом. За інформацією Служби зовнішньої розвідки, три російські НПЗ частково призупинили роботу через вплив західних санкцій. Деякі з них були атаковані українськими військовими. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyskiy-penzi-droni-atakuvali-naftoshovishche-1731494783.html"
"Одне із найдорожчих міст. Скільки зараз коштують квартири у Чернівцях","2024-11-13 13:05:00","Ринок нерухомості у Чернівцях залишається одним із найстабільніших у країні. За останні пів року ціни на вторинному ринку залишились незмінними, а на первинному підвищились лише на 3%. РБК-Україна із посиланням на дані ЛУН розповідає, скільки зараз коштує житло у Чернівцях. Скільки коштують квартири на вторинному ринку Яка вартість житла у новобудовах  Які ціни на оренду житла  Скільки коштують квартири на вторинному ринку Чернівці входять у п’ятірку міст із найдорожчою нерухомістю на вторинному ринку. У цьому переліку також Львів, Київ, Ужгород і Вінниця. Вартість 1 кв. м у цьому місті становить 1100 доларів. В середньому однокімнатні квартири коштують 47 тис. доларів, двокімнатні – 63 тис доларів, трикімнатні – 88 тис. доларів. За останні пів року ціни піднялись на одно- і двокімнатні квартири приблизно на 2 тис. доларів. Найбільше на ринку пропозицій за ціною 45-50 тис. доларів, втім є чимало варіантів за 25-30 тис. доларів. Вартість ""квадрата"" нерухомості у різних містах (скриншот сайту ЛУН) Яка вартість житла у новобудовах Середня вартість 1 кв. м у новобудовах складає 950 доларів. За останні пів року ціна підвищилась на 3%. А якщо порівнювати із довоєнним періодом, то майже на третину ціни у доларовому еквіваленті, а в гривневому – на половину. Вартість ""квадрату"" нерухомості залежить від класу житла: економ – 640 доларів комфорт – 900 доларів  преміум – 950 доларів бізнес – 1100 доларів Зараз у Чернівцях у продажу 83 черги у ЖК, 75 черг на етапі будівництва, ще ведуться підготовчі роботи для будівництва 5 котлованів. Зазначимо, що темпи зведення житла цьогоріч знизились більш як вдвічі, у порівнянні із довоєнним періодом. 21 забудовник надає розтермінування, ще у 4 новобудовах можна купити квартиру за іпотечною програмаю ""єОселя"" та в одній новобудові продають житло на крединих умовах. Зміна вартості на первинному ринку нерухомості у Чернівцях (скриншот сайту ЛУН) Які ціни на оренду житла Попит на оренду житла у місті залишається високим. З травня по липень на ринку спостерігалось різке подорожчання одно- і двокімнатних квартир, далі ціни стабілізувались. Однокімнатні квартири зараз в середньому здають за 12 500 грн, двокімнатні – 14 500 грн, тркімнатні – 16 600 грн. Найбільше пропозицій у ціновій категорії 14-15 тис. грн, втім можна знайти квартири і за 6-7 тис. грн на місяць.  Ціни на оренду житла у Чернівцях (скриншот сайту ЛУН) Читайте також про те, що на період новорічних свят традиційно впаде попит на первинному ринку нерухомості, при цьому квартири на вторинному ринку будуть активно продаватись. Також за прогнозами експертів, можна очікувати, що ціни не зазнають різких змін, оскільки зараз нема тенденції до подорожчання нерухомості. Раніше ми писали про те, що найбільше ціни на нерухомість підскочили у Рівному, там за пів року житло подорожчало на 14%. Термінові та важливі повідомлення про війну Росії проти України й читайте на каналі РБК-Україна в Telegram.","https://www.rbc.ua/rus/news/odne-iz-naydorozhchih-mist-skilki-zaraz-koshtuyut-1731493393.html"
"Російський дрон атакував багатоповерхівку у Харкові, є постраждалі","2024-11-13 13:10:00","У Салтівському районі Харкова в багатоквартирний житловий будинок потрапив ворожий безпілотний літальний апарат (БПЛА). На місці події пожежі не виникло. Про це заявив мер Харкова Ігор Терехов, повідомляє РБК-Україна з посиланням на його допис в Telegram. На даний момент повідомляється про чотирьох постраждалих. Спочатку інформації про потерпілих не надходило, проте згодом стало відомо про двох, а пізніше - чотирьох осіб, які отримали травми. До місця події прямують всі необхідні служби для надання допомоги та з'ясування обставин інциденту. Разом з тим голова Харківської ОВА Олег Синєгубов повідомив, що серед потерпілих немає важких випадків.  Також внаслідок атаки російського дрона пошкоджено декілька автомобілів на парковці.  Оновлено 13:24 Синєгубов повідомив, що внаслідок атаки російського дрона постраждали три жінки та один чоловік. ""Двоє потерпілих з уламковими пораненнями госпіталізовані - 74-річні чоловік та жінка. 84-річна жінка госпіталізована з гіпертонічним кризом. У 53-річної жінки діагностована гостра реакція на стрес"", - розповів він.  Атаки на Харків Вчора, 12 листопада, російські загарбники атакували безпілотником Салтівський район міста, внаслідок чого поранення отримали двоє жінок. Крім того, 13 листопада російський дрон вдарив поблизу одного з торгівельних центрів Харкова. Про постраждалих не повідомлялося. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyskiy-dron-atakuvav-bagatopoverhivku-1731496229.html"
"У Білорусь четвертий день поспіль масовано залітають російські дрони, - ""Гаюн""","2024-11-13 13:22:00","У Білорусь четверту ніч поспіль масовано залетіли російські дрони під час обстрілу України. Білорусь підіймала авіацію через загрозу. Про це повідомляє РБК-Україна з посиланням на ""Беларускі Гаюн"". Цієї ночі 13 листопада зафіксовано щонайменше 12 російських безпілотників, які залетіли з України у Білорусь. Перший дрон залетів близько 22:09 у районі міста Брагін. Безпілотник вийшов у Чернігівську область, а тоді знову залелів у Білорусь через так званий ""коридор"" і вилетів у Київську область. Зранку ще один дрон зафіксували біля Речиці, який рухався курсом на Світлогорськ/Бобруйск. Тобто ""Шахед"" був за 70 км від кордону з Білоруссю. Далі він зробив коло і вилетів на Київське водосховище, сумарно пролетівши над Білоруссю близько 200 км. Як зазначає ""Гаюн"", не менше двох дронів були втрачені у Білорусі. Моніторингова група наголошує, що це вже четверта ніч поспіль, коли у Білорусь масовано залітають російські дрони. Вперше за ці дні Білорусь підняла авіацію.  t.me/Hajun_BY   Російська атака 13 листопада Цієї ночі окупанти випустили по Україні 90 дронів та шість ракет, а саме дві С-300, дві крилаті Х-101 з бомбардувальників Ту-95МС із району Каспійського моря та дві балістичні ракети типу ""Іскандер-М""/KN-23. Сили ППО знищили чотири ракети та 37 безпілотників. 47 дронів були локаційно втрачені. За даними Повітряних сил, два дрони залишили повітряний простір України у напрямку Білорусі та Росії. Росія вперше за понад 70 днів завдала комбінованого удару по Києву дронами та ракетами. У столиці України прямих влучань нема. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/bilorus-chetvertiy-den-pospil-masovano-zalitayut-1731496948.html"
"Бійці Нацгвардії відбили найбільший штурм РФ на Сіверському напрямку (відео)","2024-11-13 13:28:00","Військові Нацгвардії відбили найбільший штурм РФ на Сіверському напрямку. Росіяни наступали на танках за підтримки бронетехніки та піхоти. Про це повідомляє РБК-Україна з посиланням на Національну гвардію України. ""Один з найбільших і найважчих штурмів, який відбивали бійці 3-го батальйону оперативного призначення ""Свобода"" бригади ""Рубіж"", - йдеться у повідомленні. Як розповіли військові, росіяни наступали на танках, бронетехніці з залученням піхоти - все одночасно поїхало в наступ по лінії бойового зіткнення на Сіверському напрямку. ""Але ворогу не вдалося досягти успіху. Воїни батальйону знищили бронетехніку противника, не віддавши жодної позиції. Окупанти зазнали великих втрат"", - додали у Нацгвардії.  Ситуація на фронті За минулу добу, 12 листопада, на Сіверському напрямку українські воїни відбили атаку в районі Верхньокам’янського. Загалом РФ на фонті за 24 години здійснила найбільше атак на Курахівському напрямку - 47 з 162 боїв, які відбулись по всій лінії фронту. Це майже вдвічі більше, ніж на Покровському. Як писало РБК-Україна, російські війська зосередили сили на одному напрямку фронту. І попри те, що це говорить про недостатність ресурсів, РФ не відходить від ""базових"" цілей. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/biytsi-natsgvardiyi-vidbili-naybilshiy-shturm-1731496460.html"
"Суд ЄС відмовив Україні у реєстрації торгової марки з російським військовим кораблем","2024-11-13 13:45:00","Державна прикордонна служба України не зможе зареєструвати в Європейському Союзі торгову марку з гаслом ""Русский военный корабль иди на **й"" та ""Russian warship, go f**k yourself"". Споживач не зможе ідентифікувати будь-які товари за цим знаком. Про це повідомляє РБК-Україна з посиланням на рішення Генерального суду ЄС. Таким чином, суд підтримав рішення суду нижньої інстанції і зазначив, що ""позначення не здатне виконувати основну функцію товарного знака, якщо середньостатистичний споживач не сприймає за його наявності вказівку на походження товарів або послуг, а лише політичне послання"". ""Таким чином, це політичне гасло, позбавлене характеру розрізнення"", - йдеться у рішенні. Згідно з документами суду, 16 березня 2022 року було подано заявку до Європейського агентства інтелектуальної власності (EUIPO) на реєстрацію товарного знака ЄС щодо наступного образотворчого позначення:  Однак рішенням від 22 грудня 2022 року експерт відхилив заявку на реєстрацію в повному обсязі. Це рішення підтвердила Апеляційна рада. Заперечення України Державна прикордонна служба України подала свої зауваження. У заяві йдеться, що заявлений знак не сприйматиметься громадськістю як вказівка на комерційне походження, а як політичне послання, що сприятиме підтримці боротьби України з військовою агресією Російської Федерації. При цьому споживач міг би об'єднати всі товари та послуги, що охоплюються заявленим знаком, в одну категорію, незважаючи на наявність у них різноманітних характеристик. На думку заявника, цей знак є бойовим кличем, сказаним українським прикордонником на острові Зміїний 24 лютого 2022 року, першого дня повномасштабного вторгнення Росії в Україну. Таким чином, це оригінальна фраза, яка може бути простежена до одного джерела та певного моменту часу. ""Навіть незважаючи на те, що заявлений знак згодом використовувався для мобілізації підтримки України, оскільки він унікально пов'язаний із українською відповіддю на військову агресію Російської Федерації"", - йдеться у повідомленні. Суд відхилив усі зауваження української сторони. Російський військовий корабель Фраза ""Русский военный корабль иди на **й"" стала широко відомою після вторгнення Росії до України у лютому 2022 року. Вона пов'язана з епізодом, коли українські прикордонники на острові Зміїний у Чорному морі відмовилися здатися російському військовому кораблю, незважаючи на загрозу та заклик до капітуляції. На вимогу корабля про здачу один із українських прикордонників відповів фразою: ""Русский военный корабль, йди на… "" Ці слова швидко стали символом українського опору та набули популярності як слоган солідарності з Україною. Фраза набула мемного характеру і широко використовувалася в соціальних мережах, на протестах і в ЗМІ як вираз стійкості та опору.","https://www.rbc.ua/rus/news/sud-es-vidmoviv-ukrayini-reestratsiyi-torgovoyi-1731498314.html"
"Пентагон про ""план Трампа"" створити буферну зону в Україні: не хочемо спекулювати","2024-11-13 13:50:00","У Міністерстві оборони США утрималися від коментарів щодо можливих намірів новообраного президента Дональда Трампа створити буферну зону в Україні. Сполучені Штати націлені на продовження підтримки України в її захисті від російської агресії. Про це заявив представник Пентагону Пет Райдер, повідомляє РБК-Україна з посиланням на брифінг. ""Я не збираюся спекулювати або вдаватися до гіпотез щодо наступної адміністрації. Як я наголошував раніше, ми дуже зосереджені на поточній ситуації та частому спілкуванні з нашими українськими колегами, аби переконатися, що вони мають усе необхідне для захисту від російської агресії"", - заявив він.  Чиновника також запитали, чи стурбований міністр оборони Ллойд Остін потенційними змінами, які можуть вплинути на спадщину адміністрації Джо Байдена. Водночас прес-секретар наголосив на важливості української безпеки як для США, так і для Європи. ""Міністр Остін багато разів говорив про те, що Україна має значення, і що безпека України важлива не тільки для Європи, але й для Сполучених Штатів"", - підкреслив Райдер. Він також зазначив, що двопартійна підтримка України залишається потужною, а США продовжуватимуть співпрацю з союзниками та партнерами. ""Зараз ми й надалі будемо зосереджені на поставленому завданні - допомогти Україні захиститися від російської агресії. Але щодо того, що може передвіщати майбутнє, я просто не збираюся спекулювати чи вдаватися в гіпотетику"", - резюмував представник Пентагону. Врегулювання війни Росії проти України Раніше Дональд Трамп неодноразово стверджував, що зможе зупинити війну Росії проти України лише за один день. Згідно з повідомленнями ЗМІ, серед можливих рішень розглядався варіант, за якого Україні доведеться поступитися частиною територій. Нещодавно британські медіа оприлюднили нову версію так званого ""мирного плану"" Трампа, яка передбачає створення буферної зони між Україною та Росією, де будуть розміщені європейські військові. Посол Угорщини у Ватикані Едуард Габсбург заявив, що Папа Римський Франциск може підтримати таку мирну угоду, що, ймовірно, допоможе новообраному президенту США Дональду Трампу переконати Україну в необхідності територіальних поступок на користь Росії. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/pentagon-plan-trampa-stvoriti-bufernu-zonu-1731498620.html"
"У донецькому суді викрили схему для ухилянтів: організатору вручили підозру","2024-11-13 13:59:00","Правоохоронці викрили в одному з судів Донецької області схему ухилення від мобілізації. Організував схему помічник одного з суддів. Про це повідомляє РБК-Україна з посиланням на пресслужбу Державного бюро розслідувань. Організатор схеми, який раніше працював правоохоронцем, вимагав за свої ""послуги"" 3 тисячі доларів. Він забезпечував ухвалення судових рішень щодо розлучення ""клієнта"" та позбавлення батьківських прав його дружини. Чоловіки не писали заяв та не брали участь у судових засіданнях. Вони отримували від працівника суду вже готові рішення після оплати послуг. Це забезпечували не лише відстрочку від мобілізації, але й дозволяло чоловікам виїхати з країни. Помічнику судді 12 листопада оголосили підозру за ч. 3 ст. 332 КК України. Перевіряється причетність інших працівників до схеми, у тому числі суддів та керівництва суду. Фігуранту справи загрожує до дев'яти років в'язниці з конфіскацією майна. Фото: у донецькому суді викрили схему для ухилянтів (dbr.gov.ua) Ухилення від мобілізації В Україні від початку загальної мобілізації відкрили сотні кримінальних справ щодо ухилення від мобілізації. Корупційні схеми викриють у ТЦК, ВЛК, МСЕК, судах та інших структурах. Нещодавно у Закарпатській області викрили начальника районного ТЦК, який торгував так званими ""білими квитками"". У прикордонній службі заявили, що від початку повномасштабної війни понад 1200 разів українці намагалися підкупити прикордонників. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/donetskomu-sudi-vikrili-shemu-uhilyantiv-1731499160.html"
"Комісар ЕКОВАС повторив російські наративи про ""геноцид на Донбасі"", МЗС України відреагувало","2024-11-13 14:00:00","Комісар політичних питань, миру та безпеки Економічного співтовариства країн Західної Африки (ЕКОВАС), під час конференції у Сочі, повторив російські наративи щодо ""геноциду на Донбасі"". Керівництво організації повинно засудити ці ганебні висловлювання.  Про це повідомляє РБК-Україна з посиланням на Telegram-канал Міністерства закордонних справ (МЗС) України.  Як й згадувалось вище, МЗС обурене заявою Абдуля Фатау Мусаха на адресу України щодо ""геноциду на Донбасі"", ""державному тероризмі"" й причетності до дестабілізації африканських країн, оскільки відповідні слова лише тиражують російську пропаганду, яка не має нічого спільного з дійсністю. ""Подібні зневажливі та брехливі заяви також дискредитують їхнього автора, адже суперечать фактам дійсності, зафіксованим у численних резолюціях Ради безпеки та Генеральної Асамблеї ООН, рішеннях інших міжнародних організацій"", - додає відомство.  МЗС України вимагає від керівництва ЕКОВАС засудити слова комісара й надалі уникати подібних заяв, які суперечать духу дружби й взаємоповаги між Україною та Африканським континентом.  Відносини між Україною та Африкою  Відносини між Україною та африканськими країнами значно активізувалися після початку повномасштабної війни у 2022 році. Цей розвиток частково зумовлений необхідністю посилити міжнародну підтримку України, зменшити вплив Росії на світову політику та економіку, а також знайти нові ринки для українських товарів, особливо в умовах обмеженого доступу до традиційних ринків. У 2022-му колишній голова МЗС України Дмитро Кулеба здійснив перше африканське турне від початку повномасштабної війни. Також він ще двічі відвідував континент у 2023-му.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/komisar-ekovas-povtoriv-rosiyski-narativi-1731499209.html"
"У Київській області врятували велику колонію кажанів: де вони зимуватимуть (відео)","2024-11-13 14:06:00","У Бориспільському районі Київської області знайшли велику колонію кажанів, яка залишилася без місця для зимівлі. Деякі тварини травмовані, їх передали на лікування до ветеринарної клініки. Про це розповідає РБК-Україна із посиланням на Центр порятунку диких тварин. Кілька днів тому у Бориспільському районі знайшли велику колонію кажанів. Тварини залишились без домівки після того, як зрубали дерево, що слугувало їм укриттям. Люди, які побачили кажанів, звернулися за допомогою до волонтерів, щоб врятувати тварин. Шість кажанів із колонії отримали травми, їх відвезли до ветеринарної клініки. Після одужання їх передадуть фахівчині, у якої вони залишаться на реабілітацію та зимівлю.  Раніше РБК-Україна розповідало, що у Львові зоозахисники врятували 48 кажанів, які оселились у багатоповерхівці. Керівник львівського притулку ""Домівка врятованих тварин"" Орест Залипський повідомив, що тварини засіли під відливом вікна, прогризли монтажну піну й майже дістались до квартири. Кажанів виловили й доставили до притулку, де їх оглянули, зважили, одягли кільця для ідентифікації. Уже наступного дня 46 кажанів повернули в природу, а двох залишили на лікування через забої передпліччя. Також ми писали, що в Україні всі види кажанів є комахоїдними й важливими регуляторами чисельності комах. Вдень ці тварини ховаються в дуплах дерев, печерах або порожнинах будинків, а вночі стають активними. Українські кажани належать до вразливої групи, яка потребує особливої охорони. Їхній захист регулюється кількома міжнародними угодами. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kiyivskiy-oblasti-vryatuvali-veliku-koloniyu-1731499244.html"
"Знову відключають світло. В ДТЕК пояснили, навіщо ввели обмеження для бізнесу","2024-11-13 14:06:00","Відключення світла для бізнесу в Україні 13 листопада запроваджені з метою так званого ""піт-стопу"". В цей період енергетики позапланово виводять деякі потужності на ремонт. Про це повідомляяє РБК-Україна з посиланням на ДТЕК. ""13 листопада світло відключають частині бізнесу та промисловості. Обмеження діють з 7:00 до 20:00. Головна причина відключень - енергообладнання сильно побите обстрілами, ситуація залишається складною"", - йдеться у поясненні. Тому, як пояснює спеціаліст, енергетики змушені зробити піт-стоп. ""Вони позапланово виводять деякі потужності на ремонт - які саме, не уточнюємо з міркувань безпеки"", - додали у ДТЕК. Що таке піт-стоп Наприклад, в автогонках - це коротка зупинка, під час якої механіки швидко міняють колеса та заправляють пальне. Без цього гонщик може втратити шанси пройти дистанцію. ""Так само і з енергетикою. Це особливо важливо зараз, під час опалювального періоду. Енергетики працюють цілодобово, вони роблять все можливе, щоб повернути електроенергію"", - зазначили в компанії.   Відключення світла в Україні 13 листопада по Україні ввели відключення світла. Енергетики обмежили споживання для бізнесу та промисловості. Зокрема, повідомлялось, що у Києві можуть запровадити графіки відключень електроенергії через масовану ракетну атаку. Крім того, графіки відключення світла запровадили у Житомирській області. Обмеження діють лише для непобутових споживачів. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/znovu-vidklyuchayut-svitlo-dtek-poyasnili-1731498799.html"
"У військових буде нове зимове спорядження: що відомо","2024-11-13 14:11:00","Міністерство оборони оголосило про початок тестувань нових зразків зимового спорядження для військовослужбовців Збройних сил України. Про це повідомляє РБК-Україна із посиланням на МО України. Зазначається, що тестуванню підлягатимуть три нових види спорядження: зимова шапка, спеціальний зимовий костюм, маскувальний костюм (Тип 2). Метою випробувань є оцінка відповідності нових зразків вимогам зручності, надійності та адаптованості до потреб військових. Заступник міністра оборони Дмитро Кліменков наголосив, що забезпечення військовослужбовців якісним обмундируванням є одним із пріоритетів Міністерства оборони. Він також закликав виробників та постачальників приєднатися до процесу тестування нових зразків, надавши Міноборони на безоплатній основі щонайменше 11 комплектів кожного виду спорядження. Повідомляється, що технічні описи та специфікації нових предметів спорядження опубліковані на порталі ""Партнер МОУ"", що дозволяє виробникам отримати повну інформацію про вимоги до спорядження. У Міноборони уточнили, що всі заявки виробників на участь у випробуваннях зразків спорядження приймаються виключно через цей портал. Нагадаємо, що раніше уряд повідомляв про плани забезпечити жінок-військовослужбовиць новою формою. Тестування вже почалися. Також нещодавно міністр оборони Рустем Умєров провів зустріч з військовими. Детальніше - у матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/viyskovih-bude-nove-zimove-sporyadzhennya-1731499894.html"
"Продан пояснила, чому кошти реверсної дотації мають залишитися в громадах","2024-11-13 14:18:00","Кошти реверсної дотації у 2025 році потрібно залишити в громадах, тому що без них місцева влада не зможе стримувати зростання тарифів, забезпечувати стабільне проходження опалювального сезону та ліквідовувати наслідки обстрілів. Про це заявила радниця голови Асоціації міст України, мера Києва Віталія Кличка Оксана Продан, повідомляє РБК-Україна з посиланням на ефір телеканалу ""Київ"". ""Сьогодні завдання всіх муніципалітетів, голів громад, начальників військових адміністрацій населених пунктів – максимально зберегти кошти в громадах. Тому що це кошти для вирішення проблем після обстрілів. Це кошти, за рахунок яких сьогодні стримуються тарифи по всій Україні. Держава заборгувала 64 млрд гривень за різницю в тарифах. Вилучивши військовий ПДФО з усіх громад, вилучивши цілу купу можливостей, пільг, не надаючи компенсацію різниці в тарифах, ще й забирати реверсну дотацію – це злочин проти кожного мешканця громад"", - заявила Продан. Вона зазначила, що реверсну дотацію передбачається забрати з бюджетів 189 громад не для того, щоб віддати бідним. ""У проєкті держбюджету, який подав уряд до другого читання, передбачається забрати у громад 12,9 млрд грн. Але бідним громадам не додали ні копійки базової дотації. Тому коли хтось говорить, що беруть у багатих для бідних, це неправда"", - пояснила Продан. Вона навела приклад Конотопа, де після вилучення військового ПДФО громада не має коштів до кінця року виплачувати заробітні плати вчителям, рятувальникам та іншим працівникам. А також приклад прифронтового Покровська, у якого також хочуть забрати більше 30% бюджету. ""Це просто вбити громаду"", - упевнена радниця голови АМУ. Продан також зазначила, що голова АМУ Віталій Кличко підтримав звернення мерів до президента залишити кошти реверсної дотації в громадах, хоча це питання столиці ніби не стосується. ""Київ сьогодні – єдина громада, в доходах якої залишається 40% ПДФО. Всі інші сьогодні мають 64% ПДФО в доходах. Тому Київ не може апріорі брати участь в розподілі реверсної дотації. В нього вже забрали 24%, порівняно з іншими. Проте мер Києва Віталій Кличко - голова Асоціації міст України і розуміє, наскільки важливо зберегти кошти в бюджетах громад. Тому він разом з іншими головами громад відстоює позицію збереження коштів у місцевих бюджетах. Бо це гроші людей, які живуть в громадах. Це їхня можливість бути в безпеці, мати тепло, а у випадку обстрілів - отримати одразу швидку допомогу від муніципалітету"", - пояснила Оксана Продан. Раніше повідомлялося, що 68 народних депутатів з усіх фракцій і груп звернулися до віцепрем’єр-міністра з відновлення України – міністра розвитку громад та територій України Олексія Кулеби щодо збереження реверсної дотації та 64% ПДФО в бюджетах громад. Також повідомлялося, що місцеві голови підписали звернення до Президента України про збереження у 2025 році коштів реверсної дотації в бюджетах громад, щоб спільно захистити громадян України від стрімкого росту тарифів, зриву опалювального сезону, блекаутів тощо. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/prodan-poyasnila-chomu-koshti-reversnoyi-1731500288.html"
"В Україні продовжили базову підготовку військових: що кажуть у ТЦК","2024-11-13 14:21:00","Направлені до навчальних центрів військовозобов’язані проходитимуть 45 днів підготовки. Це стосується і тих, кого мобілізували після 1 листопада. Про це заявив на брифінгу речник Полтавського обласного ТЦК та СП Роман Істомін, повідомляє РБК-Україна з посиланням на ""Суспільне"". Так, в Україні збільшили тривалість базової підготовки військових з 30 днів до 1,5 місяця. Програма передбачає розширене навчання з вогневої підготовки, домедичної допомоги та інших дисциплін. За словами Істоміна, це буде більш якісна підготовка. Зокрема, не тільки для новобранців, але і для тих, хто служить за контрактом. ""Кожен громадянин України, чоловічої статі принаймні, в умовах повномасштабної російської війни проти України, в умовах, коли Росія веде війну на знищення, а ми, у свою чергу, ведемо війну за виживання, має бути готовий стати на захист батьківщини"", - заявив Істомін. Нову програму підготовки збільшили на 78 годин. Раніше занять з вогневої підготовки було 8, проте тепер їх буде 13. Одним з нових елементів курсу є стрільба в дуелі. Цей елемент запровадили задля того, щоб здолати страх стріляти у ворога. А також для того, щоб прицільно і зблизька бачити ціль. Окрім того, додаткові практики охоплюють тактичну підготовку, військову топографію та технології війни. А ще використання колективної зброї, навички протидії безпілотникам та РЕБ. Раніше ми писали, чому ТЦК можуть видати повістку у громадському місці. У разі перевірки документів, коли виявляються порушення військового обліку або розбіжності між наявними документами та даними системи ""Оберіг"", громадянам пропонують з'явитися до районного ТЦК та СП.","https://www.rbc.ua/rus/news/ukrayini-zbilshili-bazovu-pidgotovku-viyskovih-1731495827.html"
"Шуляк розповіла про критичну нестачу заводів з виробництва скла","2024-11-13 14:24:00","Скло - найбільш дефіцитний матеріал, необхідний для відбудови. Через високу вартість запуску потужностей з його виробництва, процеси з відновлення зможуть відбуватись переважно за рахунок імпортної продукції, що призведе до подальшого зростання вартості вікон і не сприятиме зростанню ВВП країни. Про це заявила Голова Комітету ВР з питань організації державної влади, місцевого самоврядування, регіонального розвитку і містобудування Олена Шуляк, повідомляє РБК-Україна з посиланням на її виступ. За її словами, майже 90% необхідних для відбудови будівельних матеріалів можуть забезпечити саме вітчизняні виробники. Це у свою чергу дозволить Україні сформувати додану вартість на суму в майже 30 млрд дол. Виключення становить лише скло, виробництво якого через війну майже припинилося.  ""У нас є значні запаси якісного піску для виробництва скла, але майже відсутні потужності для цього. Це один з багатьох наслідків війни. Зокрема, ще у 2014 році було знищено Лисичанський склозавод і і закрився Костянтинівський. Як наслідок - ми дуже залежні від імпорту. А це своєю чергою призводить до здорожчання вартості вінок. Так, через зростання цін на імпортоване скло вікна вже подорожали на 50%"", - констатувала Шуляк.  При цьому парламентарка наголосила, що прогнозована потреба скла для процесів з відбудови складає нараз майже 42 тис. кв. метрів, а ринок вікон, ""простимульований"" відбудовою, може зрости до 200%. Однак локальні виробники від цього не виграють, а програють, оскільки працювати доведеться з імпортним склом"", - наголосила вона. За її оцінками, вартість інвестицій у запуск заводу з виробництва скла наразі у межах 100 млн доларів І для світових лідерів - на відміну від вітчизняних інвесторів, це не проблема. З іншого боку, це, на думку Шуляк, хоч і має свої переваги і перспективи, але не для всіх.  ""Щодо будівництва заводів з виробництва скла ми вже бачимо зацікавленість таких світових лідерів виробництва скла як Pilkington, Glaverbel, Guardian Industries, Asahi Glass і Saint-Gobain у зв’язку з втратою постачань з Росії. Водночас, українським компаніям цей сегмент хоч і цікавий, однак їх включенню у нього заважає багато факторів - обмеженість оборотних коштів, дефіцит працівників, незрозумілі правила бронювання, дефіцит електрозабезпечення, тощо. Тож очевидно, що на цьому ринку у перспективі можуть бути дуже значні і бурхливі зміни"", - підсумувала Шуляк.   Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/shulyak-rozpovila-kritichnu-nestachu-zavodiv-1731500683.html"
"Грузія – Україна: прогноз на матч Ліги націй","2024-11-13 14:25:00","Збірна України на виїзді зустрінеться з національною командою Грузії у рамках Ліги націй 2024/25. Які прогнози букмекерів на матч, підкаже РБК-Україна. Матч Грузія – Україна відбудеться 16 листопада в Батумі. Поєдинок прийме стадіон ""Аджарабет Арена"". Стартовий свисток зустрічі прозвучить о 19:00. Фахівці контори Favbet не змогли визначити однозначного фаворита протистояння. На перемогу ""хрестоносців"" заклали коефіцієнт 2,63. Тим часом потенційний успіх команди Сергія Реброва оцінили балом 2,83. Нічия стала найменш вірогідним підсумком із кефом 3,25. На мінімальну перемогу збірної України можна поставити з перспективним коефіцієнтом 8,40. Сміливою ставкою буде закластися на те, що забитий у стартові чверть години м'яч буде останнім у поєдинку з приголомшливим кефом 15,50. Австрійці з Bwin підготували трохи інші цифри. Вони запропонували коефіцієнт 2,45 на перемогу збірної Грузії. Натомість на перемогу ""синьо-жовтих"" можна поставити з кефом 2,75. На підсумкову нічию виставили бал 3,10. Сміливою ідеєю буде закластися на голи обох команд у кожному з таймів із цікавим коефіцієнтом 14,50. Перемога підопічних Реброва за підсумком обох половин матчу збільшить виграш у 9,75 разів. До поєдинку проти кавказької збірної Україна підходить на останній сходинці в квартеті B1. ""Синьо-жовті"" набрали 4 очки. Тим часом збірні Грузії та Албанії мають в активі по 6 пунктів, а Чехія – 7. Перший очний матч команд завершився мінімальною перемогою українців із голом Мудрика. До слова, напередодні розібрали варіанти збірної України для виходу з групи Ліги націй. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/gruziya-ukrayina-prognoz-match-ligi-natsiy-1731500682.html"
"Британська розвідка вказала на проблеми у російській економіці","2024-11-13 14:28:00","Проблеми в російській економіці посиляться у 2025 році. Це пов'язано зі зростанням військових витрат та дією санкцій. Про це повідомляє РБК-Україна з посиланням на Міністерство оборони Великобританії у X ( Twitter) . Як зазначається у звіті, центральний банк Росії (ЦБ РФ) 25 жовтня підвищив базову процентну ставку до 21%. Це найвища ставка з початку війни, яка відображає стурбованість ЦБ РФ з приводу зростання інфляційного тиску в російській економіці. Глава ЦБ РФ Ельвіра Набіулліна заявила, що для контролю інфляції можуть знадобитися ""радикальніші зміни"" грошово-кредитної політики. Проте ключові керівники підприємств у багатьох галузях російської промисловості дедалі частіше критикують рішення ЦБ РФ зберегти високі відсоткові ставки. За даними британської розвідки, високі відсоткові ставки в російській економіці з великою ймовірністю обмежать інвестиції та зростання бізнесу. З початку війни у 2022 році обсяг корпоративних кредитів та їх частка, прив'язана до базової ставки ЦБ РФ, збільшилися. У результаті вищі відсоткові ставки призводять до зростання вартості боргу. Ці витрати, швидше за все, посилюють фінансовий тиск на бізнес, оскільки, як повідомляється, корпоративні банкрутства в Росії у 2024 році на 20% вищі, ніж у 2023 році, йдеться у повідомленні. ""Інфляційний тиск, швидше за все, продовжить посилюватись у 2025 році, оскільки прогнозується зростання державних витрат, а дефіцит робочої сили та тиск санкцій зберігаються. Це призведе до збільшення компромісів між зусиллями щодо контролю інфляції та підтримкою зростання російської економіки"", - зазначають у Міноборони Британії. . Ставка ЦБ РФ Нагадаємо, центральний банк Росії підвищив ключову процентну ставку на 2 п.п. до 21%, що є найвищим показником із лютого 2003 року. Основними інфляційними ризиками центробанк РФ назвав високі інфляційні очікування та відхилення російської економіки від траєкторії збалансованого зростання, а також погіршення умов зовнішньої торгівлі. Міністерство фінансів розраховує на 1,5 трлн рублів (15,5 млрд доларів) видатків понад бюджетний план протягом частини року, що залишилася, оскільки воно прагне покрити додаткові військові потреби.","https://www.rbc.ua/rus/news/britanska-rozvidka-vkazala-problemi-rosiyskiy-1731500912.html"
"""Жодної бригади створити неможливо"". У ТЦК відреагували на ідею розформувати воєнкомати","2024-11-13 14:30:00","Начальник групи комунікацій Полтавського обласного територіального центру комплектування та соціальної підтримки Роман Істомін розповів, що з працівників ТЦК та СП ""жодної бригади створити неможливо"". Про це повідомляє РБК-Україна із посиланням на слова майора Істоміна під час брифінгу в офіційному медіацентрі Полтавської області. Що саме розповів начальник групи комунікацій ТЦК Під час брифінгу Роман Істомін розповів про відмінності між мобілізацією та рекрутингом до ЗСУ. Він нагадав, що від початку повномасштабного вторгнення РФ ""в умовах воєнного стану певний час був призупинений призов за контрактом"". ""Все комплектування ЗСУ було виключно за мобілізацією. Через певний проміжок часу було відновлено набір за контрактом"", - зауважив майор. Він додав, що зараз в Україні крім ""класичної мобілізації"", що здійснюється через ТЦК та СП: діють рекрутингові онлайн-платформи працюють Центри рекрутингу української армії Отже, охочі можуть обрати відповідні вакансії та долучитися до Сил оборони.    Під час спілкування з представниками ЗМІ Істомін відреагував також на нещодавню пропозицію тимчасової слідчої комісії (ТСК) Верховної Ради з проблем військових - розформувати ТЦК і відправити воєнкомів на фронт. Він зауважив, що ""Верховну Раду, звичайно, коментувати не може"", проте може прокоментувати слова журналістів. ""З працівників ТЦК жодної бригади створити неможливо"", - наголосив начальник групи комунікацій. Він пояснив це тим, що працівники ТЦК та СП - цивільні особи. ""З них можна створити лише, я не знаю, якісь будівельні бригади умовно кажучи"", - зауважив майор. Водночас він додав, що у ТЦК: є працівники є військовослужбовці ""З працівників безпосередньо жодної бригади створено бути не може. І стосовно військовослужбовців жодних розпоряджень на якесь розформування не надходило"", - підсумував представник ТЦК.   Про яке розформування ТЦК йдеться Нагадаємо, у вівторок, 12 листопада, народні депутати презентували річний звіт тимчасової слідчої комісії (ТСК) Верховної Ради з питань розслідування можливих фактів порушення законодавства у МОУ, ЗСУ, інших утворених відповідно до законів України військових формуваннях, правоохоронних органах спеціального призначення, посади в яких комплектуються військовослужбовцями. Заступниця голови ТСК - народний депутат Юлія Яцик - розповіла, що ТСК пропонує ""розформувати ТЦК як орган"". Вона зауважила, що з працівників ТЦК (військовослужбовців, які можуть ефективно виконувати завдання у зоні бойових дій) можна створити щонайменше 10 ""повноцінних бригад"". Читайте також, як відреагували на ідею розформувати ТЦК у Третій окремій штурмовій бригаді Сухопутних військ ЗСУ. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zhodnoyi-brigadi-stvoriti-nemozhlivo-ttsk-1731500504.html"
"ЄС минулого року видав рекордне число посвідок на проживання іноземцям: чи є у списку українці","2024-11-13 14:36:00","В 2023 році країни Європейського Союзу видали 3,7 мільйона перших посвідок на проживання громадянам третіх країн, що стало рекордним показником за весь час збору даних з 2013 року. Об этом сообщает РБК-Украина со ссылкой на Euronews. Дозволи на проживання надають іноземним громадянам право проживати в певній країні ЄС протягом встановленого періоду та з конкретною метою - будь то робота, навчання, сімейні обставини або гуманітарні причини. За даними Євростату, найбільшу кількість дозволів на проживання у 2023 році отримали громадяни України - 307 313 осіб, за ними йдуть громадяни Білорусі (281 279) та Індії (207 966). Дозволи на роботу займають провідні позиції У 2023 році на дозволи, видані з робочих причин, припадало 33,8% від загальної кількості, що становить більше третини всіх дозволів. З сімейних обставин було видано 26,4% дозволів, з гуманітарних та інших причин - 25,6%, а з метою навчання - 14,3%. Найбільше зростання порівняно з 2022 роком спостерігалося у сфері освіти, де кількість дозволів збільшилася на 63 674. Найбільше навчальних віз отримали громадяни Індії (38 157), Китаю (35 620) та США (26 821). Основні групи за гуманітарними та сімейними причинами Дозволи на проживання з гуманітарних причин в основному були видані громадянам Білорусі (148 957), Сирії (127 043), Афганістану (97 339) та України (53 186). Переважна більшість дозволів за сімейними обставинами була надана громадянам Марокко, на яких припадало більше 50% усіх дозволів у цій категорії. Рекордна кількість дозволів відображає зростаючу міграцію до країн ЄС, викликану як гуманітарними кризами, так і потребою в робочій силі та освіті. Нагадаємо,що у вересні 2024 року абсолютна більшість українців (79%) заявляють,навіть у разі отримання громадянства США / країни ЄС вони би все одно залишилися в Україні. Крім того, президент Європейської комісії Урсула фон дер Ляєн представила новий план ЄС з десяти пунктів для протидії нелегальній міграції. Він також передбачає зміни для українців.","https://www.rbc.ua/rus/news/evropeyskiy-soyuz-vidav-rekordnu-kilkist-1731418571.html"
"Сибіга перед зустріччю з Блінкеном: нам потрібно прискорити всі важливі рішення","2024-11-13 14:38:00","Україна потребує покращення захисту зараз, а не пізніше. Україна розраховує прискорити важливі рішення з боку США. Про це повідомляє РБК-Україна з посиланням на заяву глави МЗС Андрія Сибіги перед початком переговорів з держсекретарем США Ентоні Блінкеном у Брюсселі. Як зазначив Сибіга, сьогодні є нагода скоординувати кроки після президентських виборів у США. ""Україна завжди дорожила сильною двопартійною підтримкою. Ми підтримували контакти з обома сторонами та працював як з новообраним президентом, так і з його командою, а також з адміністрацією, що залишилася"", - сказав міністр. Сибіга підкреслив, що оборону не можна припинити і чекати. Росія щодня бомбить українську критичну інфраструктуру, енергетику, порти, лікарні та школи. ""Нам потрібен кращий захист для наших людей вже зараз, а не пізніше. Нам потрібно прискорити всі важливі рішення. І сьогодні наша розмова буде присвячена саме цим питанням"", - додав він. За словами глави МЗС, сторони сьогодні обговорять обороноздатність України, зміцнення повітряного щита напередодні зими, євроатлантичні прагнення України та зусилля для досягнення миру. Нагадаємо, державний секретар США Ентоні Блінкен прибув до Брюсселю для обговорення низки питань, зокрема і підтримки України. Він вже зустрівся у штаб-квартирі НАТО з генсеком Альянсу Марком Рютте. Блінкен пообіцяв зміцнити підтримку України перед поверненням Дональда Трампа до Білого дому. Він також наголосив, що відправка військ КНДР для допомоги Росії у війні проти України ""вимагає та отримає жорстку відповідь"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/sibiga-pered-zustrichchyu-blinkenom-nam-potribno-1731501484.html"
"НАТО ввело б війська в Україну, якби у Росії не було ядерної зброї, - Бауер","2024-11-13 14:44:00","Якби Російська Федерація (РФ) не мала б ядерну зброю - НАТО ввело б війська на українську територію та допомогло б відкинути російських терористів. Україна має для Альянсу стратегічну важливість.  Про це повідомляє РБК-Україна з посиланням на голову військового комітету НАТО, адмірала Роба Бауера під час Празького оборонного саміту, що відбувся 8-10 листопада. ""Я абсолютно впевнений, що якби росіяни не мали ядерної зброї, то ми були б в Україні й вигнали б їх. Але в них є ядерна зброя"", - заявив Бауер і додав, що в цьому полягає відмінність між війнами в Україні та Афганістані.  За словами адмірала, він не вважає неможливим залучення військ Альянсу до війни проти Росії, втім в такому разі НАТО ""ризикує як альянс"", у зв'язку з чим це є ""політичним питанням"".  ""Уже потім усі кажуть, що червона лінія не була червоною лінією, тож чому ми не дали ту зброю раніше? Але якщо ви дивитеся на проблему в майбутньому - коли стоїть питання і ви необов’язково розумієте наслідки - тоді це набагато складніше"", - пояснив він.  У тому ж числі він зауважив, що Україну не можна порівнювати з Афганістаном, оскільки вона має для НАТО ""стратегічну важливість"". Через це Сполучені Штати Америки (США) не повинні дозволити диктатору Володимиру Путіну вийти з війни переможцем.  Ядерні погрози Росії  Росія регулярно погрожує застосуванням ядерної зброї, особливо щодо західних країн та Сполучених Штатів. Нещодавно Путін запропонував змінити державну політику з питань використання ядерної зброї. В оновленій редакції російської ядерної доктрини передбачено ""уточнити деякі аспекти"" стосовно ситуацій, коли застосування зброї масового ураження є допустимим. Європейський Союз (ЄС) різко засудив ці нові заяви, оскільки диктатор допустив можливість ядерної відповіді на масштабні повітряні атаки по території Російської Федерації. Водночас, як відзначило видання Time, західні лідери дедалі менше піддаються на ядерні погрози з боку Москви. Їхня рішучість підтримувати Україну продовжує зростати. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/nato-vvelo-viyska-ukrayinu-kbi-rosiyi-bulo-1731501890.html"
"Українські воїни отримали церковні нагороди від Митрополита Епіфанія: деталі (фото)","2024-11-13 14:50:00","У вівторок, 12 листопада, Блаженнійший Митрополит Київський і всієї України Епіфаній зустрівся у своїй резиденції - Митрополичому домі - з воїнами Української добровольчої армії (УДА). Про це повідомляє РБК-Україна із посиланням на прес-службу Київської Митрополії Української Православної Церкви (ПЦУ). Що відомо про зустріч Епіфанія з українськими воїнами У межах зустрічі Митрополит Епіфаній поспілкувався із захисниками України: про триваючу боротьбу проти російського агресора про належне вшанування полеглих оборонців Батьківщини  Спілкування Митрополита з воїнами УДА (фото: pomisna.info) Крім того, предстоятель автокефальної Української Православної Церкви відзначив українських воїнів церковними нагородами. ""Ми цінуємо ваші самовіддані зусилля, спрямовані на захист рідної землі та звільнення її від чобота російського окупанта"", - наголосив він.  Воїни Української добровольчої армії в резиденції Епіфанія (фото: pomisna.info) Епіфаній розповів також про щоденні молитви, ""щоб Господь укріплював ваші сили та оберігав усіх наших захисників"". ""Хочемо сьогодні відзначити вас за те, що ви жертовно служите задля збереження Божого дару свободи та незалежності України. Зі свого боку і ми продовжуватимемо працю в напрямку підтримки українського війська"", - підсумував Митрополит.  Воїни УДА з церковними нагородами від Епіфанія (фото: pomisna.info) В УДА уточнили, що Блаженнійший Митрополит відзначив церковними нагородами ""Хрест Свободи"" бійців загону спеціального призначення ""Дніпровські Штурмгевери"" УДА під командуванням Романа Танетка.  Допис УДА (скриншот: facebook.com/uda1ukraine) Зазначимо, що Українська добровольча армія (УДА) є добровольчим військовим формуванням. Символічною датою заснування УДА є 20 квітня 2014 року (коли відбувся перший наступальний бій українських добровольців під командуванням Дмитра Яроша під час Антитерористичної операції під містом Слов'янськ Донецької області). Основними завданнями УДА є захист України від зовнішньої збройної агресії, підвищення обороноздатності країни, виконання завдань у зоні бойових дій у взаємодії зі Збройними силами України та іншими силовими структурами, мобілізаційна робота, бойова підготовка, а також патріотичне виховання.    Нагадаємо, раніше ми розповідали, чи є гріхом вбивати на війні на думку військового капелана. Читайте також, яка відмінність між капеланом і священником (і якими є обов'язки військових капеланів). Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinski-voyini-otrimali-tserkovni-nagorodi-1731501936.html"
"Тариф ""Укренерго"" на передачу електроенергії зросте на чверть","2024-11-13 14:53:00","Національна комісія, що здійснює державне регулювання у сферах енергетики і комунальних послуг (НКРЕКП), попередньо схвалила проект щодо підвищення тарифу на передачу електроенергії для ""Укренерго"". Про це повідомляє РБК-Україна з посилання на рішення комісії. Після остаточного затвердження тариф ""Укренерго"" у 2025 році зросте на 25,8% до 665,26 грн/МВт*год. Це менше, ніж пропозиція компанії, яка пропонувала підвити цей тариф до 780,41 грн/МВт*год. НКРЕКП также схвалила зниження тарифу ""Укренерго"" на передачу для зеленої металургії на 3,3% до 352,73 грн/МВт*год і також тарифу на диспетчеризацію на 9,0% до 95,07 грн/МВт*год. У документі йдеться, що прогнозований обсяг передачі електроенергії НЕК ""Укренерго"" визначено у розмірі 98,651 млн МВт*год. При розрахунках статей витрат враховано курс долара 44,5 грн/долар та курс євро на рівні 48,51 грн/євро. Нагадаємо, НКРЕКП 1 жовтня розпочала процедуру перегляду граничних цін на електроенергію ""на добу наперед"", внутрішньодобовому ринку та балансуючому ринку. Це рішення ""жодним чином не вплине на фіксований рівень цін на електроенергію для населення"". Тарифи для населення Ціни на електроенергію для населення регулюються постановою Кабінету міністрів. За останні два роки вони значно зросли. Зокрема уряд підвищив тариф на електроенергію для населення з 1 червня 2023 року з 1,68 грн/кВт-год до 2,64 грн/кВт-год. З 1 червня 2024 року тариф на електроенергію для населення в Україні зріс до 4,32 грн/кВт-год.","https://www.rbc.ua/rus/news/tarif-ukrenergo-peredachu-elektroenergiyi-1731502397.html"
"Україна веде переговори з Британією про навчання 5-7 тисяч студентів на рік, - Залужний","2024-11-13 15:07:00","Україна веде переговори з Британією щодо навчання 5-7 тисяч студентів на рік. Йдеться про підготовку майбутніх держслужбовців. Про це повідомляє РБК-Україна з посиланням на заяву посла України у Британії Валерія Залужного під час щорічних загальних зборів Європейської бізнес-асоціації. За його словами, що стосується найближчих перспектив та зацікавлених сфер, те, що останнім часом дуже багато обговорюється, - це освіта та культура. ""Нам майже вдалось запевнити британців, що найбільш гарантоване їх капіталовкладення, гарантоване збереження їх інвестицій, це наша освіта"", - сказав він. За словами посла, перш за все, це підготовка майбутніх міністрів, прем’єр-міністрів. ""Ми ведемо мову про те, ми дуже хочемо, щоб у Британії щорічно хоча б не менше 5-7 тисяч студентів навчалися, для того, щоб через 20 років у нас були інші чиновники, абсолютно інше відношення до виконання законів і абсолютно інше відношення до бізнесу"", - зазначив Залужний. Допомога Україні від Британії Велика Британія постійно допомагає Україні у боротьбі з військовою агресією РФ. Наприкінці жовтня повідомлялося, що Велика Британія надасть Україні кредит у розмірі 2,26 млрд фунтів стерлінгів (близько 2,93 млрд доларів). Його буде погашено за рахунок доходів від заморожених активів РФ. Крім того, новообраний президент США Дональд Трамп неодноразово натякав на те, що планує скоротити допомогу Україні. Британія та Франція хочуть цього поміщати. Водночас, за даними The Guardian, Україна спостерігає погіршення відносин з Британією після того, як Кір Стармер став прем'єр-міністром. Лондон поки що так і не надав ЗСУ додаткові далекобійні ракети Storm Shadow. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayina-vede-peregovori-britanieyu-navchannya-1731502563.html"
"Як убезпечити свої акаунти від зламу: поліція надала перелік дій","2024-11-13 15:10:00","Українські користувачі все частіше стикаються з випадками, коли зламані акаунти їхніх знайомих використовуються шахраями для запитів про ""фінансову допомогу"" чи фейкового голосування. Про це повідомляє РБК-Україна з посиланням на Патрульну поліцію Київської області. Фахівці з кібербезпеки закликають не реагувати на подібні повідомлення, оскільки вони можуть бути надіслані зламаними профілями. Таким чином, ознаками зламу акаунту є: 1. Зміна налаштувань або даних профілю без вашої участі. 2. Поява сторонніх пристроїв у списку активних сеансів. 3. Зникнення, зміна або поява незнайомого контенту чи повідомлень. Правоохоронці надали чіткий перелік дій на випадок, якщо ваш акаунт було зламано: Змініть пароль. Видаліть сторонні пристрої зі списку активних. Скасуйте небажані зміни в налаштуваннях. Змініть однакові або скомпрометовані паролі в інших акаунтах. Увімкніть двофакторну автентифікацію. Попередьте знайомих про можливі шахрайські повідомлення. Для підвищення безпеки акаунту фахівці радять: створювати надійні паролі, регулярно перевіряти підключені пристрої, використовувати лише ліцензійне програмне забезпечення, вмикати сповіщення про підозрілі дії. Раніше правоохоронці також попереджали українців про випадки так званого скаму в Інтернеті та розповідали про те, як убезпечити себе від цього виду кібершахрайства. Також у нашому матеріалі ви можете дізнатися про те, що таке фішинг та як від нього себе захистити. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/k-ubezpechiti-svoyi-akaunti-vid-zlamu-politsiya-1731503457.html"
"Батальйон ""Азов"" заявив, що немає відношення до Скорика та його діяльності","2024-11-13 15:11:00","Після відео з діями заступника керівника ритуальної служби КП ""Спецкомбінат"" Олександра Скорика, батальйон спеціального призначення ""Азов"" офіційно повідомив, що з 27 червня 2023 року Скорика звільнено з військової служби за станом здоровʼя. Про це повідомляє РБК-Україна з посиланням на прес-службу батальйону. ""Структура та діяльність 12 бригади спеціального призначення ""Азов"" НГУ не передбачає залучення особового складу у розріз Закону України ""Про Національну гвардію України"", інформація про написання звернень від особового складу, участі у хуліганських діях на території установи СМЕ, за адресою: м. Київ вул. Оранжерейна, 7, є безпідставною"", - заявили у ""Азові"". Також зазначалось, що Олександра Скорика призначено заступником директора комунального підприємства ""Спецкомбінат"", що відповідає за поховання в Києві. Нагадаємо, як раніше зазначалось, власниця та керівниця ритуальної фірми ""Петро Великий"" (названа на честь батька засновниці) Алла Ландар повідомила, що невідомі особи погрожують їй вбивством. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/batalyon-azov-zayaviv-shcho-nemae-vidnoshennya-1731504016.html"
"Шольц має намір подати заявку на вотум довіри уряду 11 грудня","2024-11-13 15:15:00","Канцлер Німеччини Олаф Шольц підтвердив, що 11 грудня подасть заявку на вотум довіри своєму уряду. Голосування з цього питання заплановано на 16 грудня.  Про це повідомляє РБК-Україна з посиланням на The Guardian. Результат голосування, за його словами, стане важливим етапом підготовки до виборів у Німеччині, запланованих на 23 лютого. У зверненні до депутатів Бундестагу Шольц закликав їх до спільної роботи на благо країни аж до виборів, наголосивши, що його уряд має намір продовжувати свою діяльність, попри втрату парламентської більшості після виходу з коаліції Вільної демократичної партії (ВДП). ""Давайте, заради блага країни працювати разом до нових виборів"", - заявив Шольц. Дострокові вибори у Німеччині Після розпаду коаліції канцлер Німеччини Олаф Шольц оголосив про готовність поставити питання довірі своєму уряду на голосування в Бундестазі. Докладніше про причини майбутніх дострокових виборів у Німеччині та їх можливі наслідки для України читайте у матеріалі РБК-Україна. Видання Politico повідомляло, що дострокові вибори у Німеччині відбудуться 23 лютого 2025 року. При цьому видання зазначало, що дата позачергових виборів у Німеччині стала компромісом між лівоцентристським канцлером Олафом Шольцем та лідером консерваторів Фрідріхом Мерцем. Термінові та важливі повідомлення про війну Росії проти України читайте на каналі РБК-Україна в Telegram .","https://www.rbc.ua/rus/news/sholts-mae-namir-podati-zayavku-votum-doviri-1731503731.html"
"Словацька держкомпанія підписала пілотний контракт на закупівлю газу з Азербайджану","2024-11-13 15:18:00","Словацька державна компанія-покупець газу SPP підписала короткостроковий пілотний контракт на закупівлю газу з Азербайджану. Компанія розгляне можливість укладання більш довгострокової угоди у зв'язку з можливим призупиненням постачання Росії через Україну. Про це повідомляє РБК-Україна з посиланням на Reuters. ""У зв'язку з високим ризиком припинення постачання газу східним трубопроводом ми вживаємо заходів, щоб гарантувати надійні постачання газу нашим клієнтам - від великих промислових споживачів до домогосподарств - у будь-якій ситуації"", - заявив генеральний директор SPP Войтех Ференц. SPP заявила, що Словаччина також диверсифікувала транзитні маршрути постачання на випадок зупинки трубопроводом, що проходить через Україну. Це включає трубопровід із Німеччини, що проходить через Чеську Республіку. У заяві йдеться, що південний транзитний маршрут через трубопровід ""Турецький потік"" через Чорне море матиме важливе значення у разі припинення транзиту через Україну, і частина російського чи азербайджанського газу могла б транспортуватися цим трубопроводом. У документі також йдеться, що у разі припинення поставок через Україну буде вжито додаткових заходів щодо забезпечення безпеки поставок, проте вони обійдуться дорожче. ""Якби компанія втратила російські поставки і закупила весь необхідний обсяг у іншого джерела і фізично перевезла його до Словаччини, це обійшлося б їй як мінімум на 140 млн євро дорожче"", - заявили в SPP. Угода між Москвою та Києвом про експорт російського газу через Україну до Європи закінчується наприкінці року, що змушує SPP та інших учасників Євросоюзу шукати альтернативні джерела, включаючи Азербайджан. Київ відмовився вести переговори із Москвою.   За інформацією РБК-Україна, Україна запропонувала Словаччині та Азербайджану нову схему постачання газу через свою територію до Європейського Союзу.","https://www.rbc.ua/rus/news/slovatska-derzhkompaniya-pidpisala-pilotniy-1731503885.html"
"Перед Україною в Лізі націй. Тренер сенсації Євро-2024 продовжив контракт","2024-11-13 15:19:00","Французький фахівець Віллі Саньйоль підписав новий договір із Грузинською футбольною федерацією. Про це повідомляє РБК-Україна з посиланням на офіційний сайт організації. 47-річний тренер продовжить роботу з ""хрестоносцями"". Під його керівництвом кавказька збірна пробилася в плей-офф чемпіонату Європи цьогоріч. Саньйоль залишив підпис під угодою до літа 2028 року. Він працюватиме зі збірною Грузії у кваліфікації до ЧС-2026 та відборі на Євро-2028. Француз почав тренувати тамтешню національну команду ще в лютому 2021-го. З тих пір Грузія зі Саньйолем на чолі провела 42 матчі, в яких здобула 20 перемог. Він першим вивів ""хрестоносців"" у фінальну частину великого турніру, здолавши збірну Греції в плей-офф кваліфікації. На Євро-2024 кавказці вийшли з групи після перемоги над Португалією (2:0). Хто такий Віллі Саньйоль Уродженець Сент-Етьєна, вихованець однойменного клубу, виступав на позиції правого оборонця. На професіональному рівні дебютував у сезоні 1995/96. Після двох років у лавах рідних ""зелених"" перейшов у ""Монако"", де став чемпіоном Франції у кампанії 1999/2000. Наступні 8 сезонів відіграв у мюнхенській ""Баварії"". У складі ""ротен"" 5 разів став чемпіоном Німеччини, здобув 4 Кубка та Суперкубок країни, тріумфував у Лізі чемпіонів 2000/01 та Міжконтинентальному кубку-2001. У збірній Франції взяв два Кубки конфедерацій та дійшов до фіналу ЧС-2006. Тренував французьку молодіжку та ""Бордо"", провів 1 матч у ролі в. о. керманича ""Баварії"". До тренерської діяльності встиг побувати в статусах члена наглядової ради ""Сент-Етьєна"", скаута ""Баварії"" та технічного директора збірної Франції. До слова, напередодні розібрали варіанти збірної України для виходу з групи Ліги націй. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/pered-ukrayinoyu-lizi-natsiy-trener-sensatsiyi-1731504007.html"
"В Україні по-новому нараховуватимуть виплати родичам зниклих безвісти військових: деталі","2024-11-13 15:20:00","В Україні змінили правила нарахування одноразової грошової допомоги родичам зниклих безвісти військових, які згодом були оголошені померлими. Родини матимуть три роки на отримання допомоги. Про це розповідає РБК-Україна із посиланням на Міністерство оборони України. Кабінет міністрів змінив порядок виплат одноразової грошової допомоги для родин військових, які були оголошені померлими після зникнення безвісти. Тепер сім’ї таких військовослужбовців зможуть отримати допомогу протягом трьох років із моменту набрання чинності судового рішення про визнання смерті. Раніше трирічний термін на подання документів для отримання допомоги рахувався з дати смерті, вказаної у свідоцтві, що ускладнювало отримання виплат через затримки у судових рішеннях. Нова процедура дає змогу уникнути втрати права на допомогу та забезпечити належні соціальні гарантії для близьких загиблих захисників. Крім того, уряд передбачив позачергові виплати одноразової допомоги для осіб з інвалідністю І групи, які потребують термінового лікування. Зміни внесені до постанов Кабміну № 975 від 25 грудня 2013 року ""Про затвердження Порядку призначення і виплати одноразової грошової допомоги у разі загибелі (смерті), інвалідності або часткової втрати працездатності без встановлення інвалідності військовослужбовців, військовозобов’язаних та резервістів, які призвані на навчальні (або перевірочні) та спеціальні збори чи для проходження служби у військовому резерві"" та № 168 від 28 лютого 2022 року ""Питання деяких виплат військовослужбовцям, особам рядового і начальницького складу, поліцейським та їх сім’ям під час дії воєнного стану"". Раніше РБК-Україна писало, що Кабмін схвалив два законопроєкти, що регулюють соціальні послуги та страхові виплати для осіб з інвалідністю. Нові законопроєкти передбачають збільшення страхових виплат для осіб з повною втратою працездатності та компенсацію часткової втрати доходу. Крім того, тривалість оплачуваного лікування та реабілітації збільшується до 1,5 року із захистом від звільнення на весь цей період. Також ми писали, що відтепер українські військові можуть самостійно визначати, хто з членів їхніх родин отримуватиме виплати у разі їхнього зникнення безвісти чи потрапляння в полон. Верховна Рада ухвалила відповідний законопроєкт №11407. Згідно з новим законом, військовий може призначити родичів для отримання виплат. За відсутності такого розпорядження кошти розподілятимуться між дружиною/чоловіком і батьками порівну, але не перевищуватимуть 50% грошового забезпечення. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayini-po-novomu-narahovuvatimut-viplati-1731503764.html"
"В одном из городов Украины всю неделю обещают рейды полиции: в чем причина","2024-11-13 15:23:00","У Переяславі Київської області з 11 по 18 листопада поліція проводитиме профілактичні рейди для підвищення транспортної дисципліни та дотримання ПДР водіями. Про це повідомляє РБК-Україна з посиланням на місцеве видання Proslav. Ці заходи мають на меті зменшити кількість порушень та попередити небезпечні ситуації на дорогах міста. Особливу увагу під час рейдів буде приділено дотриманню правил паркування, вимог дорожньої розмітки та знаків. Рейди пройдуть у два етапи  На першому етапі - з 11 по 13 листопада, планується проведення профілактичних бесід і інформування водіїв.  Другий етап - з 13 по 18 листопада, передбачає практичну частину з залученням евакуаторів та додаткових нарядів поліції для активного контролю та реагування на порушення. Міська рада Переяслава закликає водіїв дотримуватися правил дорожнього руху, щоб забезпечити безпеку та комфорт на дорогах міста. Нагадаємо,що сервісні центри Міністерства внутрішніх справ відновили прийом замовлень від водіїв на виготовлення макетів індивідуальних номерних знаків для транспортних засобів. Крім того, у Верховній Раді зареєстровано законопроект, який передбачає жорсткіші заходи для водіїв. За повторні порушення пропонують позбавляти прав.","https://www.rbc.ua/rus/news/odnom-gorodov-ukrainy-vsyu-nedelyu-obeshchayut-1731502958.html"
"Експерт назвав перешкоди для імпорту електроенергії з ЄС","2024-11-13 15:29:00","Для повноцінного імпорту електроенергії з Європейського Союзу Україні необхідно змінити деякі правила на ринку електричної енергії. Про це повідомляє РБК-Україна з посиланням на заяву директора енергетичних програм Центру Разумкова Володимира Омельченка в ефірі ТРК ""Київ"". За словами експерта, атомна генерація залишається основним джерелом електроенергії в Україні, виробляючи 60% електроенергії. Наразі в країні працює 9 атомних блоків. Омельченко також зазначив, що приблизно 10-15% виробляють теплові електростанції. Відновлювальні джерела енергії влітку генерують 10-15-20%, а зараз - менше 10%. Частка гідроенергетики в енергобалансі - близько 7%.  Крім того, експерт окреслив важливість зростання імпорту електроенергії.  ""Імпорт за рахунок переговорів України з мережею операторів ENTSO-Е Європи збільшився на 400 МВт. Зараз ця квота сягає 2,1 ГВт. В принципі це нормально, це більше ніж 2 атомних блоки"", - сказав він. Водночас Омельченко застеріг про потенційні проблеми через вплив граничних цін на ринку (прайс-кепів). Експерт попередив, що станеться, якщо їх не змінити.  ""Якщо цього не зробити, тоді вийде ситуація, коли нам буде потрібна електрична енергія для того, щоб не вводити по годинні відключення. І вона буде, ця електрична енергія. Але ми не зможемо її купувати, оскільки комерційно це буде невигідно"", - сказав він.  Раніше аналітикиня з ExPro Electricity Дар'я Орлова наголосила, що рішення про підвищення граничних цін на енергоринку може позитивно вплинути на імпорт електроенергії з Європейського Союзу. За її словами, відсутність регуляторних змін може призвести до залучення аварійної допомоги, яка значно дорожча, або до обмежень споживачів. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ekspert-nazvav-pereshkodi-importu-elektroenergiyi-1731504566.html"
"""Завжди відкриті до співпраці"". Умєров звернувся до бізнесу щодо бронювання","2024-11-13 15:36:00","Мобілізація в Україні повинна продовжитися для забезпечення оборони. Проте Міноборони відкрите до співпраці з бізнесом щодо бронювання. Про це повідомляє РБК-Україна з посиланням на заяву міністра оборони України Рустема Умєрова на Європейській бізнес асоціації. Він наголосив, що питання бронювання від мобілізації координується разом з Мінекономіки, Мінцифри та іншими міністерствами. Міноборони дає рекомендацію, скільки осіб потрібно для того, щоб тримати фронт, мати оперативні та стратегічні резерви. ""І ми намагаємося змінити парадигму, щоб служіння було честю, а не те, що як суспільство зараз сприймає. Тобто ""бусифікація"", ТЦК, ""дуже погано"" і так далі. Це питання і завдання, які для нас стоять. І це дуже проблематичні для нас питання. Тобто ми намагаємося змінити підходи, принципи"", - сказав Умєров. Глава Міноборони підкреслив, що наступного року потрібно продовжувати мобілізацію, щоб тримати оборону, для цілей і завдань, які були зазначені військовою стратегією. Умєров заявив, що Міноборони відкрите до співпраці з бізнесом щодо бронювання. За його словами, компанії можуть звернутися та пояснити доцільність бронювання працівників. ""Тому ми будемо завжди відкриті, щоб працювати з асоціаціями. І ми просимо звернутися до нас і пояснити, аргументувати, як ми можемо вам допомогти. Тому що зі своєї сторони ми, як військова компонента, тільки можемо казати про свої цілі і завдання. Але ми чуємо, як я зазначив, влітку ми вже допомогли зробити резерв. Але якщо потрібно ще резервувати (бронювати, - ред.), то тоді треба прийти і разом поспілкуватися, і ми допоможемо"", - додав він.   Бронювання від мобілізації Нагадаємо, 20 жовтня стало відомо про тимчасове призупинення бронювання військовозобов'язаних через застосунок ""Дія"". Причина цього - проведення аудиту раніше заброньованих громадян. Процедуру бронювання призупинили до 15 листопада. При цьому в Україні вирішили повторно перевірити підприємства на критичність для бронювання працівників. За даними джерел РБК-Україна, уряд планує посилити вимоги для бронювання від мобілізації. За даним Мінекономіки, в Україні станом на кінець жовтня отримали ""броні"" від мобілізації 906 тисяч громадян. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zavzhdi-vidkriti-spivpratsi-umerov-zvernuvsya-1731504961.html"
"Фінляндія виділила мільйони євро на реформу освіти в Україні","2024-11-13 15:37:00","Фінляндія виділила 20 мільйонів євро на підтримку освітньої реформи в Україні, а також 500 тисяч євро на реформу шкільного харчування. Цю ініціативу було презентовано на Європейському регіональному форумі шкільного харчування в Києві.  Про це заявив міністр зовнішньої торгівлі та розвитку Фінляндії Вілле Тавіо, повідомляє РБК-Україна з посиланням на прес-службу Міністерства закордонних справ Фінляндії. Згідно із заявою відомства, з 2025 по 2028 рік Фінляндія має намір підтримувати освітній сектор України, спрямовуючи значні кошти на реформування загальної середньої освіти. Цей проєкт розроблено в тісній співпраці з українським Міністерством освіти і науки, а також Міністерством освіти і культури та Національним агентством з освіти Фінляндії. Основною метою програми стане модернізація шкільної системи, адаптація освітніх процесів до сучасних стандартів і забезпечення всебічної підтримки учнів. Важливим аспектом реформи буде посилення соціального захисту школярів та впровадження програм психосоціальної допомоги, що особливо актуально в умовах війни та викликів, з якими стикається молодь в Україні. Крім того, Фінляндія спрямує 500 тисяч євро на підтримку програми шкільного харчування у 2024 році, що реалізується Всесвітньою продовольчою програмою. Реформа освіти в Україні З 2027 року українські школярі навчатимуться у школі 12 років. Перший випуск учнів, які пройшли повне 12-річне навчання, заплановано на 2030 рік. Міністерство освіти та науки України запланувало початок пілотного етапу реформи у вересні 2025 року. Цей етап триватиме до липня 2027 року. Протягом цього часу буде відібрано навчальні заклади для апробації різних моделей впровадження змін до освітнього процесу. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/finlyandiya-vidilila-milyoni-evro-reformu-1731505021.html"
"У Польщі введуть нові вимоги для іноземців: про що мова","2024-11-13 15:39:00","У Польщі запровадять нові вимоги для отримання іноземцями дозволу на роботу та проживання. Однією з вимог буде ""тест на громадянство"". Про це повідомляє РБК-Україна з посиланням на inPoland. Міністерство сім’ї, праці та соціальної політики введе нові вимоги для іноземців. Це, зокрема, перешкоджатиме отриманню іммігрантами дозволу на роботу та проживання. Працевлаштування іноземців Іноземці будуть зобов’язані працювати на основі трудового договору. Проте певні категорії громадян інших країн зможуть працювати за цивільно-правовими договорами. Це стосується працівників сільського господарства, студентів, нянь або доглядальниць. А також іммігрантів, які мають дозвіл на проживання в Польщі чи офіційно перебувають у шлюбі з громадянами країни. Водночас уряд планує скасувати проведення аналізу ринку праці. Він передбачає працевлаштування іноземця, тільки у випадку відсутності кандидатів на вакансії серед польських працівників. Скасування цієї вимоги спростить процедуру працевлаштування іммігрантів. Проживання в Польщі До того ж, міністерство ухвалило нову міграційну стратегію Польщі на 2025–2030 роки. Її положення передбачають додаткові вимоги до іноземців, які хочуть отримати дозвіл на проживання. Зокрема, ""тест на громадянство"". В уряді стверджують, що він дозволить оцінити рівень знання іммігрантом польської культури, соціальних норм і мови. Раніше ми писали про те, що влітку польський уряд змінив умови допомоги українським біженцям, у рамках яких спростили процес легалізації. З 2025 року наші громадяни, які мають Pesel UKR, зможуть отримати карти побуту CUKR.","https://www.rbc.ua/rus/news/polshchi-vvedut-novi-vimogi-inozemtsiv-shcho-1731503352.html"
"НБУ знову знизив курс долара","2024-11-13 15:44:00","Національний банк України знизив курс долара до гривні. Долар подешевшав після зростання напередодні. Про це повідомляє РБК-Україна з посиланням на дані на сайті регулятора. Офіційний курс на 14 листопада 2024 року встановлено на такому рівні: 41,3413 грн за 1 долар (-0,0350 грн).  bank.gov.ua Офіційний курс євро становитиме 43,9499 гривень за 1 євро (+0,0083 грн).  bank.gov.ua На міжбанку сьогодні курс упав на 10 копійок до 41,30-41,32 грн/долар (купівля-продаж) порівняно із закриттям у попередній день.  udinform.com На готівковому ринку курс долара зріс на 5 копійок до 41,75 гривні. Девальваційні очікування За даними щомісячного дослідження компанії Info Sapiens, українці стали більше побоюватися підвищення цін та зростання курсу долара. У жовтні індекс інфляційних очікувань зріс на 2,9 п. та становить 190,7 п. Індекс девальваційних очікувань зріс на 2,7 п. та становить 172,4 п.","https://www.rbc.ua/rus/news/nbu-znovu-zniziv-kurs-dolara-1731505399.html"
"Кросовер ​​Mazda CX-60 у Європі оновили: що змінилось","2024-11-13 15:48:00","Компанія Mazda оновила кросовер CX-60 для ринку Європи. Він зберіг колишню гаму двигунів, у тому числі дизель на 3,3 літра, але отримав модернізовану задню підвіску, новий колір кузова та матеріали оздоблення салону. Зараз кросовер доступний у трьох версіях: Exclusive-Line, Homura та Takumi. Про це повідомляє РБК-Україна з посиланням на прес-службу компанії. Кросовер Mazda CX-60, як і раніше, пропонуватимуть у Європі тільки з гібридними силовими установками: бензиновою e-Skyactiv PHEV (328 к.с.) та дизельною e-Skyactiv D MHEV (200, або 254 к.с.). Відмінності будуть у задній підвісці, де тепер використовуються більш м'які пружини та жорсткі амортизатори, і калібруванні системи стабілізації. Зміни дозволять досягти більшого балансу між комфортом та керованістю та покращать загальні відчуття від їзди.  Інші нововведення торкнулися зовнішності та салону. Так, на панелі кузовних фарб з'явився пісочний ""металік"" Zircon Sand, який доступний у тому числі для Mazda CX-30, MX-30 і Mazda 3. Версія CX-60 Homura тепер оформлена в стилі старшого CX-80 Homura, з оббивкою сидінь чорною ""наппою"", чорними стійками та стелею, а також накладками ""під метал"" та в матовому чорному кольорі. Варіант Takumi, у свою чергу, ніяк не змінився і так само демонструє японську естетику, данину поваги традиційним ремеслам і навички роботи з преміальними матеріалами на кшталт клена, текстилю та натуральної шкіри.  До речі, гамма двигунів CX-60 змінюється від країни до країни. Наприклад, в Японії кросовер можна замовити з атмосферним Skyactiv-G об'ємом 2,5 літра на 188 к.с. та дизельною ""шісткою"" Skyactiv-D 3.3 у звичайній та MHEV-версіях. В Австралії модель взагалі має ексклюзивний агрегат. Це ""шістка"" e-Skyactiv G 3.3 з м'якою гібридною системою. Агрегат розвиває 284 к.с. і поєднується з восьмидіапазонним автоматом Skyactiv-Drive і повним приводом i-Activ. Цікаво, що на ринку України поєднано ""японський"" атмосферний двигун на 192 сили та ""австралійську"" агрегат на 3,3 літра.   Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/krosover-mazda-cx-60-evropi-onovili-shcho-1731505715.html"
"Росія перекидає боєздатні підрозділи для поновлення штурмів у Курській області, - ЗСУ","2024-11-13 15:50:00","Внаслідок високих втрат у живій силі Росія перекидає до Курської області 76-ту десантно-штурмову дивізію. Ворог планує поновити ведення наступальних штурмових дій. Про це повідомляє РБК-Україна з посиланням на виконувача обов'язків начальника відділення комунікацій 82-ої Буковинської бригади Десантно-штурмових військ Віктора Кравцова в ефірі телемарафону.  За словами Кравцова, певною мірою росіяни зосереджують свої сили у Курській області, підтягуючи туди все нові й нові підрозділи.  ""Відомо, що сюди у зв'язку з понесеними втратами підрозділів морської піхоти та повітряно-десантних військ РФ передислокувалася 76-та десантно-штурмова дивізія РФ для поновлення ведення наступальних штурмових дій. І противник все ж має на меті якнайшвидше відкинути нас з цього району. Ми продовжуємо оборонятися"", - додав він.  Кравцов також відзначив, що ворог накопичує техніку в регіоні, втім, Сили оборони ефективно нищать її. Наприклад, лише позавчора було знищено 35 чи 37 одиниць техніки росіян.  ""Спостерігаючи за перебігом бойових дій як на сході, так і на півночі нашої країни, можна зробити певний висновок, що російська армія перекидає максимально боєздатні та найбільш підготовлені свої підрозділи саме на Курщину. І я вважаю, що саме цим вони трошки розвантажують натиск на східному напрямку"", - заявив він.  Бої у Курській області  У травні 2024 року українська розвідка отримала дані про плани Росії розпочати наступ із Курської області на Сумському напрямку. Метою цього наступу було створення так званої ""буферної зони"" на північному кордоні України, що також розглядалося як продовження ворожих операцій, спрямованих на Харківщину. У відповідь Україна ухвалила рішення про проведення наступальної операції на території Курської області. Протягом майже трьох місяців бойових дій у Курській області російська сторона втратила понад 20 тисяч військовослужбовців. Також було знищено 1101 одиницю російської військової техніки та озброєння. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiya-perekidae-boezdatni-pidrozdili-ponovlennya-1731505472.html"
"З Кличком і талантом ""Дніпра"". Україна оголосила розширений склад у відборі на Євробаскет","2024-11-13 15:54:00","Тренерський штаб національної команди України з баскетболу визначився з переліком виконавців, які готуватимуться до подвійного протистояння з Ізраїлем у кваліфікації до чемпіонату Європи 2025 року. Про це повідомляє РБК-Україна з посиланням на офіційний сайт ФБУ. Віталій Степановський залучив 16 баскетболістів. Дебютні виклики до лав ""синьо-жовтих"" отримали зірки молодіжки – форвард Данііл Сипало з ""Дніпра"" та центровий Максим Кличко (""Монако""). Переважна більшість виконавців грають за межами України. Вони виступають в чемпіонатах Франції, Литви, Латвії, Іспанії, Німеччини, Азербайджану. Вітчизняну Суперліги представляють лише два баскетболісти чемпіонського ""Дніпра"" – форвард Володимир Конєв і згаданий Сипало. Цей призов національної команди намагатиметься здобути першу перемогу в кваліфікації до європейської першості. Тим часом збірна Ізраїлю після близької перемоги над Португалією безапеляційно поступилася Словенії. Ці поєдинки відбулися наприкінці зими. Розширений склад збірної України на листопадові матчі відбору на Євробаскет-2025: захисники Ілля Сидоров Олександр Ковляр Віталій Зотов Іссуф Санон Олександр Липовий форварди Павло Крутоус Володимир Конєв Іван Ткаченко Богдан Близнюк Андрій Войналович В’ячеслав Бобров Данііл Сипало Сергій Павлов центрові Ростислав Новицький Артем Пустовий Максим Кличко      Збірна України в кваліфікації на Євробаскет-2025 ""Синьо-жовті"" потрапили до групи A. Там їхніми суперниками стали збірні Словенії, Португалії та Ізраїлю. Підопічні Степановського стартували з двох поразок. У лютому цьогоріч вони поступилися балканцям і піренейцям. У листопадовому вікні матчів українська збірна двічі зустрінеться з ізраїльтянами в Ризі. Завершиться відбір наприкінц лютого 2025 року. ""Синьо-жовті"" вдома зіграють проти Словенії, а потім гостюватимуть в Португалії. До слова, раніше ""Дніпро"" здобув непросту перемогу над ""Мавпами"" в чемпіонаті України. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/klichkom-i-talantom-dnipra-ukrayina-ogolosila-1731506098.html"
"Пошкодження дамби Курахівського водосховища: в ОВА розповіли, чи є загроза підтоплення","2024-11-13 15:57:00","Внаслідок пошкодження росіянами дамби Курахівського водосховища вилилося вже 20 млн кубометрів води. Однак підтоплень населених пунктів немає. Про це повідомляє РБК-Україна з посиланням на заяву глави Донецької ОВА Вадима Філашкіна в ефірі телемарафону. ""Позавчора окупант підірвав греблю Курахівського водосховища, в якому було 55 млн кубометрів води. 20 млн кубометрів витекли за межі Курахівського водосховища"", - уточнив Філашкін. Водночас, за його словами, підтоплень населених пунктів на річці Вовча немає. ""Загрози для населення, що залишилося в тих маленьких селищах, теж немає. Дітей ми всіх вивезли завчасно"", - додав глава ОВА. Пошкодження дамби Курахівського водосховища Нагадаємо, 11 листопада російські окупанти пошкодили дамбу Курахівського водосховища. Через це піднялася вода у річці Вовча. Начальник Курахівської міської військової адміністрації Роман Падун розповідав, що поки що затоплення житлових будинків немає. Вчора в Донецькій ОВА повідомляли, що внаслідок пошкодження дамби Курахівського водосховища вилилося 15 млн кубометрів води. Військовий експерт Олександр Мусієнко вважає, що росіяни пошкодили дамбу Курахівського водосховища з кількох причин. Одна з них - спроба ворога використати ландшафт на свою користь. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/poshkodzhennya-dambi-kurahivskogo-vodoshovishcha-1731505196.html"
"Чехія готується до нової хвилі біженців з України: які причини","2024-11-13 16:10:00","У Чехії прогнозують нову хвилю українських біженців через важку зиму під час бойових дій в Україні або навіть у разі їх завершення. Про це повідомляє РБК-Україна з посиланням на Radio Prague International. Зазначається, що ситуацію можуть ускладнити труднощі з житлом, доступом до медичних послуг та шкіл. За словами речниці Міністерства внутрішніх справ Чехії Гани Мали, 381 000 українських біженців, що наразі перебувають у Чехії, створюють значне навантаження на інфраструктуру країни. Вона додала, що важко передбачити, коли можливості Чехії будуть вичерпані. За її словами, деяка частина біженців уже інтегрувалася і забезпечує себе самостійно, однак пошук житла, лікарів і місць у школах залишається серйозною проблемою, особливо в великих містах. Повідомляється, що нова хвиля біженці може бути викликана енергетичною кризою. Водночас Міжнародне енергетичне агентство попереджає, що зима 2024 року в Україні буде найскладнішою за останній час через можливі проблеми з постачанням тепла та електроенергії. Зазначається, що у разі погіршення енергетичної ситуації міста можуть стати непридатними для життя, що спонукатиме людей залишати країну. Окрім цього, у Чехії прогнозують, що навіть у разі завершення війни з України можуть масово виїхати військові, які прагнуть возз’єднатися з сім’ями. Чеська контррозвідка попереджає, що це буде створювати нові виклики для безпеки країни. За даними Міністерства внутрішніх справ Чехії, у разі значного збільшення кількості біженців буде застосовано антикризові заходи, зокрема створення спеціальних таборів для тимчасового проживання. Також раніше ми повідомляли про те, що Польща теж готується до нової хвилі українських біженців. Окрім цього, ми розповідали про те, як українські біженці інтегруються в Естонії та з якими труднощами стикаються. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/chehiya-gotuetsya-novoyi-hvili-bizhentsiv-1731507030.html"
"Тайвань міг передати Україні системи HAWK, - Forbes","2024-11-13 16:21:00","Тайвань міг переозброїти українську систему протиповітряної оборони. Київ міг отримати від Тайбею потужну партію систем зенітно-ракетних батарей HAWK. Про це повідомляє РБК-Україна з посиланням на Forbes. Військовий оглядач Девід Акс пояснив, що колишній посадовець Пентагону Тоні Ху в коментарі YouTube-каналі RJ War Room ймовірно підтвердив ще торішні повідомлення, що натякали на угоду про протиповітряну оборону між Тайванем і Україною за посередництва США. Згідно з даною інформацією, видання вважає, що тайванські ракети MIM-23 HAWK, а також їхні пускові установки та радари, доповнять ті, що вже були надані Україні Сполученими Штатами та Іспанією. Загалом наразі Україна може розгорнути до 15 батарей виробництва Raytheon HAWK, кожна з яких має щонайменше шість пускових установок із трьома ракетами та пов’язані з ними радари, констатує Forbes.     Нагадаємо, що на початку осені Іспанія також передала Україні повну батарею протиповітряної оборони HAWK з шістьма пусковими установками. Раніше військові Збройних сил України розкрили деталі того, як Україна використовуватиме ці установки. Термінові та важливі повідомлення про війну Росії проти України читайте на каналі РБК-Україна у Telegram.","https://www.rbc.ua/rus/news/tayvan-mig-peredati-ukrayini-sistemi-hawk-1731507670.html"
"Ложкін відкрив П’ятий Київський єврейський форум","2024-11-13 16:27:00","У середу, 13 листопада, відкрився П’ятий Київський єврейський форум (Kyiv Jewish Forum), який організовує Єврейська конфедерація України на чолі з її президентом та віцепрезидентом Всесвітнього Єврейського Конгресу Борисом Ложкіним. Про це повідомляє РБК-Україна з посиланням на організаторів заходу. KJF – це щорічна подія, яка збирає провідних світових лідерів для обміну думками та пропозиціями щодо найгостріших проблем, з якими стикаються єврейські громади в усьому світі.  Ложкін зазначив, що цьогорічний форум є особливим, оскільки проходить одразу після виборів у США та багато в чому присвячений обговоренню того, як результати цих виборів вплинуть на Україну, Ізраїль та світове єврейство, адже саме США зараз багато в чому визначають результат воєн, які ведуть народи за свою незалежність. ""Я вітаю вибір американського народу та хочу привітати Дональда Трампа з перемогою. Українці та ізраїльтяни покладають великі надії на повернення адміністрації, яка раніше демонструвала свою рішучість допомагати як Україні, так Ізраїлю"", - сказав президент Єврейської конфедерації України. Він зауважив, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії, а для Ізраїлю президент Трамп зробив більше, ніж будь-хто інший за останні роки, адже історичні Авраамові угоди принесли мир на Близький Схід, максимально наблизивши його до примирення Ізраїлю та арабського світу. ""Я щиро вірю, що двопартійна та двопалатна єдність у підтримці України та Ізраїлю в їх боротьбі за незалежність та світ збережеться"", - наголосив Ложкін. На цьогорічному KJF також буде обговорено питання протистояння Росії, Ірану та Північної Кореї, загрози зростання антисемітизму у діаспорах та питання важливості зміцнення єврейських зв'язків між Ізраїлем, США та Україною. Цьогорічний форум проходить у форматі онлайн з головним майданчиком у Вашингтоні. Співорганізатором заходу є провідне медіа Ізраїлю The Jerusalem Post. Медіапартнерами KJF-2024 є: NV, Oboz.ua, РБК-Україна, Telegraf.ua, Інтер.   Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/lozhkin-vidkriv-p-yatiy-kiyivskiy-evreyskiy-1731508021.html"
"Шольц про Taurus для України: маємо зробити все для допомоги, але без ""ескалації""","2024-11-13 16:35:00","Німеччина має допомогти Україні всім необхідним у її обороні від російських окупантів. Але водночас не можна допустити ""ескалації"". Про це повідомляє РБК-Україна з посиланням на виступ канцлера Німеччини Олафа Шольца у Бундестазі. ""Незмінною залишається необхідність того, щоб ми все зробили, щоб допомогти Україні. Але водночас незмінною залишається необхідність зробити все, щоб ця війна не ескалувала надалі, а ми не стали стороною війни"", - заявив Шольц. Канцлер наголосив, що його позиція щодо передачі Україні далекобійних ракет залишається незмінною. Таким чином Німеччина ""не понесе відповідальності за ескалацію"" у війні Росії проти України. ""Я проти того, щоб зброя, яку ми поставляємо, била вглиб російської території. І я не зміню своєї позиції щодо постачання крилатих ракет з Німеччини"", - додав Шольц. Також він уточнив, що підтримує допомогу Україні у війні із російськими окупантами, але ""не за рахунок пенсій та медичного обслуговування"". Taurus для України Нагадаємо, Україна з минулого року просить Німеччину про постачання ракет Taurus, які здатні знищувати цілі на відстані до 500 кілометрів. Незважаючи на те, що топ-чиновники у Німеччині виступали за таку допомогу українським захисникам, категорично проти виступив канцлер Німеччини Олаф Шольц. Зокрема він виправдовував свою позицію тим, що Україна нібито може вдарити такими ракетами по Москві. Але варто зауважити, що українські захисники поки що жодного разу не використовували отримані від країн Заходу далекобійні ракети для ударів углиб Росії, оскільки діє відповідна заборона. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/sholts-taurus-ukrayini-maemo-zrobiti-dopomogi-1731507744.html"
"Усик – Ф'юрі. Легендарний чемпіон здивував прогнозом на бій-реванш","2024-11-13 16:38:00","Культовий американський боксер Майк Тайсон поділився міркуваннями щодо другого поєдинку між українцем Олександром Усиком і британським спортсменом Тайсоном Ф'юрі. Про це повідомляє РБК-Україна з посиланням на Daily Mail. Бій-реванш Усик – Ф'юрі відбудеться 21 грудня в аравійській столиці Ер-Ріяді. У ринг боксери вийдуть на місцевій Kingdom Arena. У першому поєдинку перемогу здобув українець. ""Усик – найкращий важковаговик світу на цей момент. Але я поставлю на те, що Ф'юрі переможе його. Чому? Бо я його фанат. Тому що його батько дав йому моє ім'я. Я не кину його зараз"", – заявив ""Залізний Майк"". Тайсон припустив, що колись вийде в ринг проти Ф'юрі. Американець зізнався, що під час підготовки до поєдинку проти блогера Джейка Пола відчув себе ""молодим і сильним"". Імовірність виставкового бою проти ""Циганського Короля"" зросте в разі перемоги Тайсона над Полом. Що відомо про бій Усик – Ф'юрі 2 У разі відмови Ф'юрі від бою Усик матиме трьох претендентів на заміну. Компанію чемпіону IBF Дюбуа складуть ще два важковаговики – Чарр (регулярний чемпіон WBA) і Паркер (тимчасовий чемпіон WBO). Українець розповів деталі процесу пошуку бійців для підготовки до другого поєдинку. Він готовий залучати до роботи і аматорів, і професіоналів. Перед запрошенням у табір команда українського чемпіона проводить аналіз відео роботи кандидатів. У першому бою Усик здобув перемогу після роздільного рішення суддів. Перевагу українцю віддали два з трьох представників колегії – 115:112, 114:113. Ще один ""нарахував"" перемогу Ф'юрі (114:113). До слова, раніше пригадали найпам'ятніші бої Узелкова в професіональній кар'єрі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/usik-f-yuri-legendarniy-chempion-zdivuvav-1731508731.html"
"Cadillac офіційно показав електричний кросовер Vistiq: названі ціни та характеристики","2024-11-13 16:46:00","Майже рік тому концерн General Motors показав перші фотографії електромобіля Cadillac Vistiq, і лише у середині листопада відбулася повноцінна презентація моделі. Це вже четвертий електричний кросовер марки Cadillac. Про це повідомляє РБК-Україна з посиланням на прес-службу Cadillac. Цікаво, що із назв цих машин (Lyriq, Optiq, Vistiq, Escalade IQ) склалася пасхалка у вигляді слова LOVE. Така своєрідна відповідь скорочення S3XY у фірми Tesla. Cadillac Vistiq виконаний у традиційному стилі марки. За розмірами та форматом це аналог трирядного бензинового кросовера Cadillac XT6, причому електромобіль вийшов навіть трохи більшим.  Інтер'єр моделі Vistiq також вирішений у стилі, знайомому по інших авто марки. На вершині передньої панелі встановлено єдиний широкоформатний екран діагоналлю 33 дюйми. Він доповнений 8-дюймовим екраном на місці центральної консолі. За ним розташований подвійний майданчик бездротової зарядки. У список оснащення входять п'ятизонний клімат-контроль, крісла першого та другого ряду з обігрівом, масажем та вентиляцією, аудіосистема AKG Studio на 23 динаміки, панорамний дах з окремою секцією над третім рядом та ін. В обробці салону використані екологічні матеріали, включаючи перероблені тканини та шкірозамінник. Натомість декоративні вставки виконані зі справжніх металу, вуглепластику та дерева.  В основі кросовера Cadillac Vistiq лежить універсальна електрична платформа Ultium, хоча нещодавно концерн GM вирішив відмовитись від цієї назви. Але не від самої техніки з двомоторним повним приводом на 624 к.с. Літій-іонна тягова батарея має ємність у 102 кВт*год, при цьому споряджена маса кросовера становить 2870 кг. Запас ходу авто на одному заряді становить приблизно 485 км. Спочатку електричний кросовер Cadillac Vistiq буде запропонований у комплектаціях Luxury, Sport та Premium Luxury, пізніше до них приєднається топ-версія Platinum. Поки що оголошено тільки стартову ціну – 78 790 доларів. Таким чином, Vistiq виявився на 18 тисяч дорожчим за молодшого кросовера Lyriq, але аж на 51 тисячу доларів дешевше за найбільшу модель Escalade IQ. Випуск серійних машин буде налагоджений на початку 2025 року на заводі в Спрінг-Хілл, штат Теннессі.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/cadillac-ofitsiyno-pokazav-elektrichniy-krosover-1731506628.html"
"The Economist написало про вибори в Україні у 2025 році. Експерт оцінив, чи це можливо","2024-11-13 16:48:00","У ЗМІ з'явилися чутки, що президентські вибори в Україні можуть провести вже навесні 2025 року. Але такий розвиток подій малоймовірний. Про це повідомляє РБК-Україна з посиланням на The Economist та ексклюзивний коментар політолога Ігоря Рейтеровича для YouTube-каналу РБК-Україна.   Що написало The Economist За даними видання, рання дата президентських виборів, яку вже обговорюють у Києві, це 25 травня 2025 року. При цьому The Economist стверджує, що підготовка до виборів в Україні вже нібито розпочалася. Зокрема, регіональні виборчі штаби ""почали працювати над списками кандидатів"". Водночас Офіс президента України заперечує такі чутки. Реакція політолога Політолог Ігор Рейтерович зазначив, що він може гіпотетично уявити припинення вогню через кілька місяців після того, як пройде інавгурація Дональда Трампа, а також початок переговорів.  ""Але буквально за два-три місяці після припинення вогню проведення виборів в Україні мені здається малоймовірною ідеєю. Я поясню чому. Є тут як об'єктивні, так і суб'єктивні моменти"", - додав він. За словами експерта, об'єктивний момент полягає в тому, що є рішення Верховної Ради про те, що вибори в Україні мають відбутися не раніше ніж через 6 місяців після завершення правового режиму воєнного стану. Це необхідно для перевірки всіх реєстрів, а також для того, щоб партії мали можливість провести передвиборчі кампанії. Також, як зазначив Рейтерович, суб'єктивний момент полягає в тому, що режим воєнного стану можуть не скасувати наступного дня після умовного перемир'я між Україною та Росією. Такий правовий режим може затягтися ще як мінімум на кілька тижнів, оскільки потрібно буде провести перевірку на лінії розмежування, запустити процеси демобілізації та мобілізації і не тільки. ""Так що питання з виборами, якщо й порушуватиметься у 2025 році, то з великою ймовірністю це буде десь до кінця року. Тобто осінь. Так швидко, як це пишуть у The Economist, на жаль, в Україні це не спрацює "", - зазначив політолог. Нагадаємо, раніше співрозмовник РБК-Україна в ""Слузі народу"" заявляв про те, що деякі чиновники вважають можливим проведення виборів наступного року. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/the-economist-napisalo-vibori-ukrayini-2025-1731505194.html"
"Коли та як прикрашатимуть ""центральні"" ялинки Луцька: що відомо","2024-11-13 16:58:00","На Театральному майдані в центрі Луцька Волинської області ростуть три ялинки, які традиційно вбирають до різдвяних і новорічних свят. РБК-Україна розповідає, чи відомо щось про цьогорічні декорації та ймовірні дати підготовки дерев до цьогорічних зимових свят. Що відомо про підготовку ""центральних"" ялинок Луцька до свят Так звані ""центральні"" ялинки Луцька ростуть на Театральному майдані - центральній площі міста, розташованій на перетині семи вулиць: Винниченка, Лесі Українки, Градного узвозу, проспекту Волі, Словацького, Шевченка та Богдана Хмельницького. Саме тут щороку відбуваються головні громадські, розважальні та культурні події.  Місцерозташування Театрального майдану (скриншот: google.com/maps) Примітно, що цей майдан Луцька оточують і пам'ятки архітектури, і культури, і торгівельні споруди. Посередині майдану розміщений пам'ятник Лесі Українці.  Центральний майдан Луцька влітку (фото: google.com/maps/Alex) До повномасштабного вторгнення РФ напередодні зимових свят Театральний майдан Луцька зазвичай прикрашали різдвяними та новорічними декораціями, а ялинки отримували яскраву ілюмінацію.  Святкова ілюмінація на майдані у 2020 році (фото: google.com/maps/Діана Повх) Минулого 2023 року ладнати святкову ілюмінацію та прикрашати ""центральні"" ялинки Луцька гірляндами комунальники розпочали 19 грудня. Тоді в Луцькій міській раді оголосили конкурс - на кращу концепцію оформлення головної різдвяної ялинки міста (з урахуванням особливих умов воєнного стану). Проте жодна з отриманих пропозицій не відповідала заявленим правилам, тож відповідна комісія запропонувала задекорувати ялинки прикрасами з попередніх років. Цього року (станом на середу, 13 листопада), в Луцьку досі не визначились, коли та як саме прикрашатимуть святкові дерева. Очільник КП ""Луцьксвітло"" Валерій Мазін припустив, що за оформлення відповідної зони в місті можуть взятися орієнтовно 6 грудня (хоча точної інформації наразі немає). ""Чув, що нічого такого масштабного не буде. Мінімально прикраси й все. Зараз думають про ті три ялиночки... Бо вони вже дуже постраждали від прикрашання кожен рік"", - уточнив посадовець. Він додав, що з попередніх років у підприємства залишились, зокрема, жовто-блакитні гірлянди. ""Я думаю, що як мінімум це будуть гірлянди в стилі прапора. Іграшки старенькі золотисті у нас теж є. І їх достатньо"", - підсумував Мазін. Директор департаменту культури Луцької міської ради Тетяна Гнатів визнала, що точної інформації ані щодо концепції святкової зони, ані щодо дат наразі дійсно немає. ""На жаль, міським головою ще не схвалене рішення"", - зазначила вона й додала, що департамент - лише ""виконавці"". ""Як тільки буде розпорядження міського голови, ми повідомимо"", - пообіцяла чиновниця. Тим часом місцеві пабліки публікують фотографії минулорічних святкових ялинок Луцька.  Допис Telegram-каналу ""Луцьк бентежний"" (скриншот: t.me/lutsk_bentega) І навіть запустили опитування серед громадян: ""Чи потрібно в Луцьку прикрашати ялинки цьогоріч?"".  Анонімне опитування щодо необхідності підготовки ялинок в Луцьку до зимових свят (скриншот: t.me/lutsk_bentega) Нагадаємо, раніше ми розповідали, чи планують ставити ялинку на Софійській площі в Києві напередодні прийдешніх новорічних свят. Читайте також, як новий календар змінив церковні свята та чому в Україні два Різдва. При підготовці матеріалу було використано такі джерела: інформаційний портал ""Конкурент"" (Новини Луцька та Волині), Telegram-канал і Facebook-сторінка ""Луцьк бентежний"", Wikipedia. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/koli-ta-k-prikrashatimut-tsentralni-linki-1731509430.html"
"Окупанти тиснуть на двох напрямках. Генштаб розповів про ситуацію на фронті","2024-11-13 17:01:00","На фронті від початку доби, 13 листопада, відбулося 97 бойових зіткнень. Найбільш активний ворог на Покровському та Курахівському напрямках. Про це повідомляє РБК-Україна з посиланням на Facebook Генерального штабу ЗСУ. Російські обстріли За даними Генштабу, Сумська, Чернігівська та Харківська області продовжують потерпати від артилерійських обстрілів з території Росії. Так, під ворожий вогневий вплив потрапили райони населених пунктів Павлівка, Олександрівка, Журавка, Діброва, Новеньке, Басівка, Рясне. Авіаційних ударів зазнали Басівка, Журавка та Юнаківка. Ситуація на напрямках На Харківському напрямку на даний час відбито одну атаку противника у районі Вовчанська. На Куп’янському напрямку противник п’ять разів починав штурмувати позиції наших підрозділів біля Лозової та Першотравневого. Два боєзіткнення тривають. Піщане, Ківрашівка, Загризове та Богуславка були атаковані КАБами. На Лиманському напрямку за день загарбницька армія здійснила п’ять атак на позиції українців в напрямку Чернещини, Тернів та Зарічного. Три боєзіткнення завершилися, два - продовжуються. Ворог активно застосовував авіацію на даному напрямку, під ударами КАБів опинилися Ямполівка, Терни, НАРами ворог атакував Сергіївку та Новоєгорівку. На Краматорському напрямку триває одне боєзіткнення у районі Ступочок. На Торецькому напрямку ворог три рази намагався покращити своє положення в районі Торецька. Українські воїни дали гідну відсіч. Вісім авіабомб окупант скинув в районі Дачного. З початку доби окупанти здійснили вже 24 спроби потіснити наших захисників із займаних позицій на Покровському напрямку. Бої тривають поблизу Сухої Балки, Променя, Лисівки, Крутого Яру, Григорівки, Даченського, Петрівки, Новоолексіївки, Пустинки. Пушкіне зазнало ударів КАБами. Найгарячіше зараз на Курахівському напрямку. Там вже зафіксовано 32 ворожі атаки в районах населених пунктів Берестки, Іллінка, Новоселидівка, Вознесенка, Новодмитрівка, Максимільянівка, Дальнє, Антонівка та Катеринівка. У районах Антонівки та Новоселидівки окупанти прикладають основні зусилля - провели 16 штурмів, десять з яких тривають. Водночас противник скинув два КАБи в районі Курахового. На Времівському напрямку відбулося вісім боєзіткнень неподалік населених пунктів Рівнопіль, Новопіль, Трудове, Костянтинопольське та Макарівка. Шість атак ще відбивають українські захисники. Авіаційних ударів зазнали Велика Новосілка, Зелене Поле, Новопіль. На Гуляйпільському напрямку ворог НАРами атакував Білогір’я. На Оріхівському напрямку окупанти три рази атакував в напрямках Новоданилівки та Новоандріївки. В райони населених пунктів Запоріжжя та Наталівка ворог скинув чотири керовані авіабомби. На Придніпровському напрямку успішно відбито чотири ворожих штурми. Водночас ворог завдав авіаудару НАРами по Козацькому. ""На решті напрямків без особливих змін"", - додали у Генштабі. Ситуація на фронті та втрати РФ За даними Генштабу, протягом минулої доби, 12 листопада, на лінії фронту відбулось 162 боїв. Найбільше ворог тиснув на Курахівському напрямку. Від початку повномасштабної війни Росія втратила понад 714 тисяч одиниць живої сили. Лише за минулу добу Сили оборони ліквідували ще 1770 російських терористів, а також знищили 24 танки, 49 бойових броньованих машин, 56 артилерійських систем та іншу техніку ворога. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/okupanti-tisnut-dvoh-napryamkah-genshtab-1731508250.html"
"Скільки коштує пальне в Україні і де найдешевше: огляд цін на різних АЗС","2024-11-13 17:11:00","Протягом останніх трьох місяців ціни на бензин і дизельне пальне в Україні знизились в середньому на 2 гривні, а газ за цей період подорожчав майже на 5 гривень. РБК-Україна розповідає, скільки коштує пальне на різних заправках в Україні. Які ціни на пальне на WOG Яка вартість пального на OKKO Скільки коштує пальне на KLO Які ціни на Укрнафті  Скільки коштує пальне на БРСМ Нафта  Які ціни на пальне на WOG Компанія заявляє, що їхнє пальне відповідає стандарту ""ЄВРО-5"" та імпортується із Польщі, Литви, Німеччини, Румунії, Греції, США та інших країн. Клієнти можуть зареєструватись у програмі лояльності Pride та отримувати бонуси за заправку, які можна буде витрачати на покупки у мережі. Ціни у мережі: ДП Євро5 – 54,99 грн ДП Mustang+ – 57,99 грн 95 Євро5 – 57,99 грн 95 Mustang – 59,99 грн 100 Mustang – 65,99 грн газ – 35,98 грн  Яка вартість пального на OKKO У OKKO заявляють, що заправляють виключно імпортним пальним з Польщі та Литви стандарту ЄВРО-5, також зазначають, що їхнє паливо відповідає всім українським стандартам ДСТУ. Ціни у мережі: ДП plus – 57,99 грн ДП євро – 54,99 грн 95 plus – 59,99 грн  95 євро – 57,99 грн газ – 35,99 грн Adblue – 41,90 грн Вартість палива на OKKO (скриншот) Скільки коштує пальне на KLO На заправках KLO реалізують пальне українського та литовського виробництва. Українське пальне поставляється Шебелинським НПЗ та повністю відповідає екологічному стандарту Євро-5. Ціни у мережі: ДП – 54,09 грн А 95+ – 57,29 грн А 95 – 56,59 грн А 92 – 54,38 грн газ – 35,79 грн F 100 – 65,39 грн  Ventus 95 – 59,39 грн  Які ціни на пальне на Укрнафті Укрнафта імпортує пальне за стандартами Євро-5 зі Швеції, Польщі, Литви, Греції, Кувейту. Компанія пропонує своїм клієнтам паливні талони, які діють протягом трьох місяців. Тоді ціна на пальне для цього водія буде зафіксована. Ціни у мережі: А-95 преміум – 56,99 грн А-95 – 54,99 грн А-92 – 52,99 грн дизельне паливо – 51,99 грн газ авто­мобільний – 33,79 грн  Скільки коштує пальне на БРСМ Нафта Компанія заявляє, що пропонує клієнтам якісне пальне, що відповідає усім стандартам. Також водії можуть придбати спеціальні паливні талони, які допомагають економити.  Ціни у мережі: А-95 – 53,71 грн дизельне паливо – 49,27 грн газ авто­мобільний – 33,45 грн Із даного переліку автозаправних мереж найнижчі ціни саме на БРСМ Нафта. Зазначимо, що вартість пального у різних областях може несуттєво відрізнятись. Додамо, що НБУ прогнозує, що ціни на пальне почнуть підвищуватись наприкінці цього року – на початку наступного, коли запаси будуть вичерпані. Зростання цін на паливо пришвидшиться до 9%, вартість підскоче на 1-1,5 грн за літр. Втім, до 2028 року пальне може подорожчати на 8-9 грн/л через підвищення акцизів. На ціни на пальне також впливають світові ціни на нафту та курси валют. Читайте також про те, що в Україні з вересня підвищили акцизи на пальне. Це стало першим етапом підвищення податків. Термінові та важливі повідомлення про війну Росії проти України й читайте на каналі РБК-Україна в Telegram.","https://www.rbc.ua/rus/news/skilki-koshtue-palne-ukrayini-i-de-naydeshevshe-1731505221.html"
"Monobank закликає українців терміново замінити карти: у чому причина","2024-11-13 17:11:00","Monobank оголосив про припинення співпраці з платіжною системою Mastercard і перехід на Visa. Тому українців закликали до кінця року змінити свої картки, надіславши всім клієнтам відповідне сповіщення у додатку. Про це повідомляє РБК-Україна з посиланням на Monobank. Також у сповіщенні банку пояснюється, що починаючи з 25 листопада, для карток Mastercard більше не буде доступний кешбек. Відомо, що до кінця 2024 року старі картки взагалі припинять роботу для витрат. У зв’язку з цим Monobank рекомендує клієнтам заздалегідь замінити свої картки на Visa, аби уникнути незручностей і зберегти всі наявні переваги, такі як кешбек. Рішення Monobank продиктоване змінами в регулюванні умов для банківських карток, які вплинули на прибутковість банків. Зокрема, зниження міжбанківської комісії (інтерчейндж) з 1,6% до 0,7%, а також збільшення податку на прибуток банків до 50% значно ускладнили можливості для підтримки вигідних умов для клієнтів. У партнерстві з Visa Monobank обіцяє зберегти рівень обслуговування і забезпечити всі ті ж умови користування, до яких звикли клієнти. Важливо зазначити, що для зручності, всі кошти, надіслані на старий номер картки, автоматично надходитимуть на новий рахунок Visa.  Фото: сповіщення Monobank (РБК-Україна) У матеріалі РБК-Україна ви можете детальніше ознайомитися із тим, як відмова Monobank від співпраці з Mastercard вплине на клієнтів банку.   Також нагадаємо, що у банку з'явилася нова послуга, яка допомагає контролювати рівень ваших витрат. Це особливо корисно для тих клієнтів, які використовують одну картку разом. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/monobank-zaklikae-ukrayintsiv-terminovo-zaminiti-1731510685.html"
"Вартість Bitcoin перевищила позначку в 91 тисячу доларів","2024-11-13 17:15:00","Вартість криптовалюти Bitcoin продовжує зростати після перемоги Дональда Трампа на президентських виборах у США. Ціна складає вже понад 91 тисячу доларів. Про це повідомляє РБК-Україна з посиланням на Bloomberg.   Як звернуло увагу видання, ціна Bitcoin зросла більш ніж на 30% після перемоги Трампа на виборах 5 листопада, досягнувши рекордної позначки 91 085 доларів. При цьому за день вартість криптовалюти збільшилася більш ніж на 3%. Bloomberg пояснило, що такий стрибок пов'язаний з тим, що Трамп пообіцяв створити ""дружню"" нормативну базу для криптовалют, створити стратегічне сховище Bitcoin і зробити США глобальним центром індустрії. Але поки що невідомо, чи Трамп виконуватиме разом зі своєю командою такі обіцянки в першу чергу, чи все ж таки він приділить увагу більш важливим питанням - політиці щодо Китаю та економіці США. Вибори президента США Нагадаємо, після того, як Дональд Трамп переміг на президентських виборах у США, вартість Bitcoin практично щодня оновлює рекорди. Зокрема, лише кілька днів тому найпопулярніша криптовалюта коштувала 86 тисяч доларів. Цікаво, що таке зростання спостерігається за два місяці до того, як Трамп офіційно стане президентом США. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/vartist-bitcoin-perevishchila-poznachku-91-1731510340.html"
"Екс-спікер Кнесету порадив адміністрації Трампа подумати двічі та підтримати Україну","2024-11-13 17:19:00","Думка про те, США не хочуть втручатися у війну в Україні, тоді як інші можуть робити все, що їм заманеться, не є дуже позитивною для самих Штатів у контексті лозунгу ""Америка понад усе"". Про це заявив спікер Кнесету (2013-2020) Йоель Едельштейн, повідомляє РБК-Україна з посиланням на його виступ. ""Це не в інтересах членів цієї адміністрації чи їхніх радників. Було б розумно двічі подумати про американську політику в цьому регіоні"", - сказав Едельштейн. При цьому він вважає, що Україна робить дуже хорошу роботу щодо формування ставлення до війни серед міжнародної спільноти. ""Мушу визнати, я думав, що така переважна підтримка триватиме тижнями, в кращому випадку місяцями. Але вона триває вже два з половиною роки. Я не радий, що війна триває так довго, але принаймні міжнародне співтовариство все ще залишається з Україною. І я сподіваюся, що це наблизить рішення щодо війни"", - заявив Едельштейн. Наразі він не має впевненості у тому, що хтось може запропонувати позитивний вихід із конфлікту, адже цілком очевидно, що Україна не може погодитися на всі територіальні поступки, а з іншого боку, відсутнє бажання Росії завершити конфлікт, пішовши з української території. ""Тому це не виглядає дуже перспективним. Але я щиро сподіваюся, що ця багаторічна підтримка міжнародної спільноти зіграє свою роль"", - сказав колишній спікер ізраїльського парламенту. Як відомо, організаторами Kyiv Jewish Forum є Єврейська конфедерація України та The Jerusalem Post.  Цьогоріч основним майданчиком для проведення форуму став Вашингтон. Медіапартнерами KJF-2024 виступили NV, Obozrevatel, РБК-Україна, Telegraf, Інтер.  Нагадаємо, KJF-2024 відкрився зі вступного слова президента Єврейської конфедерації України, віцепрезидента Всесвітнього Єврейського Конгресу Бориса Ложкіна. Він, зокрема, нагадав, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/eksspiker-knesetu-poradiv-administratsiyi-1731511160.html"
"10 друзів Трампа. Хто увійде в команду нового президента США та що вони кажуть про Україну","2024-11-13 17:23:00","Новообраний президент США Дональд Трамп вже оголосив імена ключових фігур у своїй майбутній адміністрації. Хоча відверто проросійських фігур серед них майже немає, але чимало майбутніх топ-посадовців зарекомендували себе і великими скептиками щодо України.  РБК-Україна розповідає про основних членів команди Трампа та їхню позицію щодо України.   За зачиненими дверима своєї резиденції в Мар-а-Лаго Дональд Трамп, одразу після перемоги на виборах, взявся формувати свою майбутню команду. Уже відома значна частина тих, хто займе ключові посади, зокрема, у сфері зовнішньої політики та оборони, що є особливо важливим для України. Частина призначень ще потребуватиме затвердження в Конгресі, але для деяких достатньо лише президентського указу. Загалом помітно, що в свою другу президентську каденцію Трамп вирішив формувати команду насамперед із особисто лояльних йому претендентів – тож деякі номінації стали відверто неочікуваними.  Марко Рубіо – держсекретар США Сенатор від Флориди. 53-річний юрист за освітою. Працював в органах державної влади на різних рівнях понад 25 років, з них останні 13 - у Сенаті. Є заступником голови Комітету Сенату з розвідки. Рубіо має переважно ""яструбині"" погляди в питаннях національної безпеки та зовнішньої політики. Будучи кандидатом на праймеріз в 2016 році, Рубіо різко критикував Трампа, називав його ""шахраєм"". Та з часом став одним із найзавзятіших прихильників Трампа в Конгресі США. Рубіо є давнім прихильником жорсткої політики щодо Росії. Він проштовхнув закон, що не дозволяє президентові США вивести країну з НАТО без схвалення Конгресу. У лютому цього року Рубіо заявив, що виступає за підтримку України, але ""спочатку конгресмени мають допомогти Америці"". А в березні припустив можливість ""корейського сценарію"" для України. Також голосував проти пакету допомоги Україні в розмірі 60 млрд. Після перемоги Трампа, 6 листопада політик в інтерв'ю NBC заявив, що війна Росії проти України зайшла в глухий кут"". ""Я думаю, що українці були неймовірно хоробрими і сильними, коли протистояли Росії. Але, врешті-решт, це патова війна, і вона повинна бути доведена до завершення"", – сказав Рубіо.  Майкл Волц – радник президента з національної безпеки Конгресмен з Флориди і ветеран сил спецоперацій. Воював у Афганістані. Під час президентства Джорджа Буша працював у Пентагоні на посаді директора з оборонної політики.  Після повномасштабного вторгнення РФ Волц голосував за законопроекти щодо допомоги Україні. Також приїздив до Києва в складі конгресових делегацій. Однак у квітні цього року виступав проти додаткового пакету допомоги 60 млрд дол США, мотивуючи це необхідністю перекласти допомогу на Європу. Волтц висловлювався проти вступу України до НАТО. Разом з тим, підтримує посилення санкцій проти Росії та дозвіл на удари вглиб території агресора.  Еліз Стефанік – постійна представниця США в ООН Не має дипломатичного досвіду. З 2015 року Стефанік представляє свій район Нью-Йорка в Палаті представників і є головою Республіканської конференції (аналог фракції - ред.). Стефанік привернула увагу Трампа, агресивно виступаючи на його захист під час розгляду Палатою представників першого імпічменту щодо нього. На початку повномасштабного вторгнення Росії Стефанік називала Путіна ""військовим злочинцем і шаленим головорізом"". Також закликала ""підтримувати демократію, на яку нападають"". У листопаді 2023 року вона критикувала політику Байдена за нібито недостатню підзвітність у витрачанні коштів на Україну та відсутність кінцевої мети у політиці США. Водночас, вона була єдиною з лідерів республіканців, хто виступив проти пакету допомоги Україні у 60 млрд дол США. Стефанік не пояснила, чому проголосувала проти.   Ілон Маск – департамент ефективності уряду Власник компаній Tesla, SpaceX, та Х.com. Є давнім радником Трампа. Також Маск разом з іншим підприємцем, Вівеком Рамасвані очолить новостворений Департамент ефективності уряду. Його завданням буде оптимізація роботи державного апарату та, схоже, чистки осіб, які можуть саботувати політику Трампа. Позиція Маска щодо України неоднозначна. З одного боку, на початку 2022 року Маск надав Україні системи ""Старлінк"". Водночас він регулярно робить заяви про необхідність завершення війни, не обов'язково зі збереженням територіальної цілісності України.  Приміром, 8 листопада Маск написав у соцмережі X: ""Безглузде вбивство скоро закінчиться, час спекулянтів війною добігає кінця"". Так він прокоментував новину про те, що Трамп планує створити демілітаризовану зону між Росією та Україною. Згідно з цим планом, Росія може зберегти захоплені території, а Україна не вступатиме в НАТО протягом 20 років.  Вівек Рамасвамі – департамент ефективності уряду Підприємець індійського походження. Рамасвамі є співзасновником і виконавчим головою інвестиційної компанії Strive Asset Management. Балотувався у президенти США, однак програв праймеріз Трампу.  Має радикальні погляди щодо зовнішньої політики. Зокрема, прихильник виходу США з ООН та НАТО, заявляв про припинення війни за рахунок інтересів України. ""Я забезпечу мир в Україні на єдиних умовах, які повинні мати значення для нас... Ми повинні змусити Путіна позбутися Сі Цзіньпіна... З цією метою я визнаю російський контроль над окупованими територіями і зобов'язуюся заблокувати кандидатуру України в НАТО в обмін на вихід Росії зі свого військового союзу з Китаєм"", – заявив він у серпні 2023 року в інтерв'ю The American Conservative.  Піт Гегсет – міністр оборони США 44-річний ведучий Fox News. Служив у Нацгвардії на базі США у Гуантанамо, а також в Іраку та Афганістані, де був інструктором з контртероризму. Має численні військові нагороди, однак досвід управління в оборонній сфері відсутній. Працював в інвестиційному банку Bear Stearns, аналітичних центрах та ветеранських організаціях.  Будучи ведучим, різко критикував військове керівництво США за впровадження ""ліберального порядку денного"" у військах. Щодо України висловлювався мало. На початку 2022 року називав Путіна воєнним злочинцем, який хоче відновити СРСР і виступав за пришвидшення допомоги Україні.   Джон Реткліф – директор ЦРУ У 2020-2021 був директором національної розвідки США - координуючої структури, яка збирає та узагальнює для президента дані окремих спецслужб.  Під час першого президентства Трампа був конгресменом від Техасу. Допомагав президенту долати наслідки скандалу щодо втручання Росії у вибори 2016 року, а також під час розгляду імпічменту Трампу.  Реткліф на початку 2022 року зробив низку проукраїнських заяв, однак яка його позиція зараз, достеменно невідомо.  Крісті Ноем – міністерство внутрішніх справ Губернатор штату Південна Дакота. Раніше працювала в Конгресі. МВС або Департамент внутрішньої безпеки США контролює все - від Митної та прикордонної служби США та Міграційної і митної поліції до Федерального агентства з управління надзвичайними ситуаціями та Секретної служби США. На посаді вона займеться вирішенням проблеми нелегальної міграції. У 2023 році Ноем заявляла, що допомога Україні від США нібито є стратегічною помилкою. На її думку, дії Вашингтона нібито штовхають Росію до співпраці з Китаєм, а це означає, що Кремль зможе скористатися великим арсеналом зброї з Китаю. Крім того, Ноем заявляла, що протягом останніх п'яти років США витратили більше коштів на допомогу Україні, ніж на американо-мексиканський кордон.  Лі Зельдін – голова Агентства з охорони навколишнього середовища Ветеран війни в Іраку. Конгресмен від Нью-Йорка. У планах Зельдіна - відновити енергетичне домінування США, оживити автомобільну промисловість, щоб повернути робочі місця в Америку. У перспективі це може обвалити ціни на енергоносії у світі, що вдарить по Росії. Цілі планується реалізувати через скасування низки правил, ухвалених Агентством щодо спалювання викопного палива, включаючи обмеження викидів вуглецю електростанціями та скорочення викидів транспортними засобами.  Після російського вторгнення в Україну Зельдін був одним із 963 американців, яким МЗС Росії заборонило в’їзд до РФ.  С'юзан Вайлз – керівниця апарату Білого дому Керівник апарату є важливою за функціоналом посадою – він займається персоналом Білого дому, контролює доступ сторонніх осіб до президента США, а також веде переговори від його імені з Конгресом та представниками виконавчої влади. Вайлз була радницею Трампа під час його першого президентства та де-факто очолювала виборчу кампанію 2024 року. Буде першою жінкою на посаді керівника апарату Білого дому. Вкрай рідко висловлює свою публічну позицію щодо зовнішньополітичних питань. Нагадаємо, раніше РБК-Україна писало про те, що змінилося для світу та України за перший тиждень після перемоги Трампа на президентських виборах. При написанні матеріалу використовувались заяви американських політиків та публікації The Hill, CNN, Politico, Reuters, Axios, The Washington Post, The Guardian.","https://www.rbc.ua/rus/news/10-druziv-trampa-hto-uviyde-komandu-novogo-1731509221.html"
"Політолог про план Трампа: ймовірність перемир’я - висока, але це не мир і не поступки","2024-11-13 17:29:00","Наступний президент США Дональд Трамп може запропонувати Україні та РФ перемир'я. Але це не повноцінний мир і не поступки з боку України. Про це у коментарі YouTube-каналу РБК-Україна розповів політолог Ігор Рейтерович. ""Імовірність (перемир'я, - ред.) є високою насправді. Трамп хоче швидко війну завершити, але в нього є розуміння, про це писали західні видання, що в нього не вийде просто взяти і примусити Україну піти на якісь невигідні умови"", - зазначив політолог. На думку Рейтеровича, якщо Дональд Трамп хоче швидкого завершення війни, йому треба вже зараз починати перемовини з Україною. За словами політолога, процес вже запускається, щоб вийти на спільне рішення, яке потім презентують російському диктатору Володимиру Путіну. Він також наголосив, що Росія може не погодитися на варіант перемир'я, оскільки Путін не буде готовий до завершення війни.   ""Так що тут, скоріше за все, мова буде йти про вирішення, як ця війна може завершитися, які будуть гарантії для України, чи буде цей сценарій для нас, хоча б мінімально прийнятний, і чи готові ми будемо на нього піти, ну з врахуванням того, що нам пообіцяють, наприклад, там наші партнери"", - сказав Рейтерович. На думку політолога, якщо зробити підготовчі процеси ще до інавгурації Трампа, то перемир'я можна підписати швидко. Але вся підготовча робота може затягнутися на довше, ніж на 70 днів, і 20 січня у Трампа ще не буде ніякого готового рішення. ""Ніякого перемир'я з територіальними поступками не буде взагалі. Тут питання формулювання. Можливе перемир'я, за результатами якого, на жаль, частина територій України залишається тимчасово окупованими. Це буде визнано на офіційному рівні. Тому я і кажу, що ніякого миру не буде"", - додав політолог. Рейтерович зазначив, що мир підписується тоді, коли обидві сторони визнають де-факто ситуацію на землі. Не виключається, що українці погодяться на зміну військового механізму повернення території на політико-дипломатичний. У такому випадку, за словами експерта, доведеться вийти на аналог переговорного процесу ""Мінська"". ""Але це, дивіться, це не територіальні поступки. Україна ніколи на це не піде. Я скажу навіть більше. Жодна цивілізована країна, європейська, Сполучені Штати та інші багато цивілізованих країн ніколи цього не визнають. Тут ми можемо бути спокійні. Для нас тоді в такому випадку ключове питання буде в тому, що ми повинні отримати справжні гарантії"", - сказав Рейтерович. Він наголосив, що у питанні надання гарантій виникає проблеми. Трамп готовий запропонувати гарантії, але за рахунок європейців, а Україна хоче, щоб ці гарантії стосувалися й США. Мирний план Трампа Днями Дональд Трамп заявив, що у перший день після повернення до Білого домі він хоче посадити Україну та Росію за стіл переговорів. До цього новообраний президент США наголошував, що хоче завершити війну в Україні. При цьому Трамп також повідомляв, що розглядає угоду між Україною та РФ для завершення війни. Але деталі свого плану він не розкривав. Проте західні ЗМІ публікували щонайменше дві версії так званого мирного плану Трампа. The Wall Street Journal з посиланням на джерела писало, що згідно з планом Україна нібито пообіцяє не вступати в НАТО протягом 20 років, а США продовжать надавати зброю. Але також Україні доведеться відмовитися від 20% території. Іншу версію опублікував The Telegraph. Видання писало, що Трамп може закликати європейські та британські війська забезпечити 800-мильну (1200 км) буферну зону між військами України та РФ. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/politolog-plan-trampa-ymovirnist-peremir-1731508767.html"
"Дисидент Щаранський порадив Ізраїлю налагодити стратегічну співпрацю з Україною","2024-11-13 17:30:00","Ізраїль повинен налагодити стратегічну співпрацю з Україною, адже їхні вороги вже давно налагодили таку співпрацю між собою. Про це заявив радянський дисидент, ізраїльський політик та правозахисник Натан Щаранський, повідомляє РБК-Україна з посиланням на його виступ. ""У Хезболли багато російської зброї, у Хамасу багато російської зброї, а Україну атакують іранські безпілотники. Між Росією та Іраном існує реальна стратегічна співпраця. Я дуже наполегливо працював над тим, щоб переконати наших лідерів (в Ізраїлі – ред.), що ми повинні мати стратегічну співпрацю в цій війні. Думаю, що зараз наші лідери це розуміють, і я сподіваюся, що це вже відбувається і буде відбуватися все глибше та глибше. Звичайно, ми маємо дуже серйозні проблеми на Близькому Сході. Це не те саме, що українські проблеми, але ми боремося з тією ж віссю зла"", - заявив Щаранський.  Він наголосив на тому, що у випадках України та Ізраїлю йдеться про те, яким буде вільний світ у майбутньому. ""Обидві війни - це війни за майбутнє вільного світу. І тому дуже важливо досягти успіху"", - зазначив ізраїльський політик та правозахисник. Щаранський вважає, що для світу дуже важливо, щоб президент США був сильним, адже слабкість американських президентів ""заохочує ворогів свободи"". На думку колишнього дисидента, президенти Барак Обама та Джо Байден показали свою слабкість у Сирії та Афганістані і саме це розв’язало руки Владіміру Путіну у війни проти України. Тим часом президенство Дональда Трампа, нагадав Щаранський, принесло «дуже потужні історичні рішення» на користь Ізраїлю. ""Поширена думка, що вибори Трампа можуть бути хорошими для Ізраїлю і поганими для України. Але, перш за все, я завжди думав, що це не зовсім та ситуація. І я побачив, що в останні тижні мої українські друзі і лідери України також змінюють свою думку"", - сказав він. На думку Щаранського, зараз є більше шансів на те, що ""Путін буде готовий до серйозних переговорів з Україною, якщо Україна буде підштовхувати до цих переговорів"". ""Тому я думаю, що є більше шансів на стабільність у зонах конфлікту"", - резюмував він. Цьогорічний Kyiv Jewish Forum зосередився на темі протистояти сучасній осі зла, яку утворюють Росія, Іран та Північна Корея. Організаторами форуму є Єврейська конфедерація України та The Jerusalem Post. Медіапартнери KJF-2024: NV, Oboz.ua, РБК-Україна, Telegraf.ua, Інтер. Нагадаємо, президент ЄКУ, віцепрезидент Всесвітнього Єврейського Конгресу Борис Ложкін під час відкриття форуму наголосив: українці та ізраїльтяни покладають великі сподівання на повернення у США адміністрації, яка раніше демонструвала свою рішучість допомагати як Україні, так і Ізраїлю.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/disident-shcharanskiy-poradiv-izrayilyu-nalagoditi-1731511854.html"
"УЗ анонсувала важливі зміни у розкладі: будуть нові потяги","2024-11-13 17:31:00","У зв’язку з ремонтом залізничної інфраструктури, поїзд №139/140 “Київ - Кам‘янець-Подільський” прямуватиме за зміненим маршрутом. Водночас “Укрзалізниця” тимчасово призначить додаткові поїзди до Трускавця та Львова. Про це повідомляє РБК-Україна з посиланням на Telegram УЗ. Коли змінять маршрут потягів УЗ Згідно з інформацією УЗ, поїзд №139 сполученням ""Київ - Кам’янець-Подільський"" прямуватиме зміненим маршрутом ""Київ - Хмельницький"". Зокрема, з 26 листопада по 8 грудня.  Так само, як і поїзд №139, потяг №140 сполученням ""Кам’янець-Подільський - Київ"" прямуватиме зміненим маршрутом ""Хмельницький - Київ"" з 26 листопада по 8 грудня. ""В добу 25 листопада поїзд №139/140 прямуватиме до станції Гречани - відправлятиметься з Києва о 23:32 і прибуватиме на станцію Гречани о 05:47"", - йдеться у дописі УЗ. Потяг, що прямуватиме з Києва до Хмельницького буде відправлятися о 23:32 і прибуватиме о 6:04. Зворотній поїзд відправлятиметься о 22:45 і прибуватиме до Києва о 5:20. Коли призначать додаткові поїзди УЗ ""Укрзалізниця"" призначить додаткові поїзди у напрямку Трускавця та Львова на певні дати. Зокрема, додатковий потяг №159/160 ""Київ - Трускавець"". Поїзд відправиться з Києва 30 листопада та 7 грудня о 10:18 та прибуде до Трускавця о 19:35. У зворотному напрямку він відправиться в ті ж дати о 8:52 та прибуде до столиці о 18:10. Окрім цього сполучення, УЗ призначила додатковий поїзд №191/192 ""Київ - Львів"". Він відправлятиметься з Києва 1 та 8 грудня о 08:18 та прибуватиме до Львова о 14:59. Зі Львова поїзд відправлятиметься в ті ж дати о 14:14 та прибуватиме до столиці о 21:33. Зауважимо, придбати квитки на поїзди можна в касах залізничних вокзалів. А також онлайн -в застосунку Укрзалізниці, на сайті чи в чат-ботах. Читайте також, у поїздах ""Укрзалізниці"" пасажирам під час подорожі надаються як основні безкоштовні послуги, так і низка додаткових - за окрему плату. Повний перелік послуг і їхню вартість пасажири можуть дізнатись безпосередньо у провідника вагона або начальника поїзда.","https://www.rbc.ua/rus/news/uz-zminit-marshrut-deyakih-poyizdiv-ta-priznachit-1731510109.html"
"""Укрексімбанк"" надав 850 тисяч євро Стрийській міськраді на будівництво дитячо-юнацької спортивної школи","2024-11-13 17:32:00","Філія ""Укрексімбанку"" у місті Львів надала фінансування Стрийській міській раді на суму 850 тисяч євро на реконструкцію та будівництво дитячо-юнацької спортивної школи. Реалізація проєкту дозволить створити гарні умови для занять спортом, розширити кількість секцій та збільшити кількість учнів, які зможуть їх відвідувати. Про це повідомляє РБК-Україна з посиланням на прес-службу компанії. ""Стрийська міська територіальна громада – одна з найпотужніших громад Львівської області, яка має великий потенціал та постійно розвивається. Напередодні війни, чисельність її населення складала 60 тисяч мешканців, наразі – більше 100 тисяч. Зрозуміло, що навантаження на інфраструктуру громади збільшилося, багато чого потребує модернізації та переоснащення. Я задоволений і пишаюся тим, що саме наш Банк реалізував цей проєкт"", – зазначив заступник керуючого філією у м.Львів Олег Князь. ""Переконаний – це лише перший проєкт міста, який фінансує Укрексімбанк, оскільки в планах є різні проєкти, які затребувані потребою громади. Фінансування дитячої-юнацької спортивної школи є важливою підтримкою, бо це наша єдина спортивна школа"", – прокоментував заступник міського голови Андрій Стасів. Він також додав, що в ній проходять чемпіонати області, змагання серед шкіл громади, а іноді й всеукраїнські турніри з різних видів спорту. ""Реалізація таких проєктів підтверджує дієвість нашої платформ «Міста для людей». Це як раз той випадок, коли перше знайомство, обговорення потреб із покращення інфраструктури та подальша реалізація відбулася в рамах створеного нами майданчику. Це частина нашого плану щодо відбудови України та створення умов для повернення українців додому"", - зазначив Член правління ""Укрексімбанку"" Михайло Медко. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukreksimbank-nadav-850-tisyach-evro-striyskiy-1731509220.html"
"Спецпрокурор по справі Трампа планує звільнитись до інавгурації","2024-11-13 17:33:00","Спеціальний прокурор Джек Сміт розглядає можливість піти у відставку. Він намагається це зробити до того, як новообраний президент США Дональд Трамп вступить на посаду. Про це повідомляє РБК-Україна з посиланням на CNN. За даними видання, Сміт обговорює з керівництвом Міністерства юстиції механізми згортання федерального судового переслідування Трампа з наміром піти у відставку до того, як колишній президент повернеться в Білий дім. Раніше Трамп погрожував звільнити Сміта, але прокурор очікує, що він піде до того, як Трамп вступить на посаду. Переговори між Смітом і керівництвом Міністерства юстиції виходять за межі кримінальних справ Трампа й розглядають питання про те, що робити з іншими обвинуваченими у справі про секретні документи, а також про офіс спеціального прокурора та про те, що станеться з його бюджетом і персоналом. Сміт має надати звіт про свою роботу для генерального прокурора Мерріка Гарленда.  За словами людей, поінформованих про дискусії, незрозуміло, чи відкладеться час відходу Сміта, якщо він повинен буде подати свій звіт на затвердження розвідувального співтовариства. Відомо, що спецпрокурор працює над тим, щоб завершити звіт до того, як Трамп вступить на посаду, оскільки Гарланд повинен буде схвалити звіт і вирішити, чи оприлюднювати його публічно. Зауважимо, що раніше саме Сміт домігся першого з двох федеральних обвинувальних актів проти Трампа. Водночас зауважимо, що днями суд призупинив справу колишнього президента США Дональда Трампа про заворушення під Капітолієм. Прокурор Сміт заявив, що варто оцінити обставини, що склались. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/spetsprokuror-spravi-trampa-planue-zvilnitis-1731508979.html"
"Трамп може незабаром призначити спецпредставника щодо миру в Україні, - Fox News","2024-11-13 17:42:00","Обраний президент США Дональд Трамп незабаром може призначити спецпредставника щодо миру в Україні. Він має очолити переговори з Росією про припинення війни. Про це повідомляє РБК-Україна з посиланням на Fox News.   ""Ви побачите дуже високопоставленого спеціального посланця, людину з великим авторитетом, якій буде дано завдання знайти рішення, прийти до мирного врегулювання"", - наводить видання слова неназваного джерела. Він уточнив, що призначення буде ""найближчим часом"". При цьому Fox News стверджує, що така посада не буде оплачуваною - з 2017 по 2019 рік Курт Волкер виконував функції спеціального представника Держдепу США щодо питань України на добровільній основі. Чутки про розмову Трампа з Путіним Варто зауважити, що раніше The Washington Post писало про переговори Дональда Трампа із російським диктатором Володимиром Путіним. Головною темою обговорень стала війна Росії проти України. Як стверджує видання, обраний президент США порадив главі Кремля не ескалювати війну. Також Трамп нагадав Путіну про присутність американських військ у Європі. При цьому Трамп нібито висловив зацікавленість у подальшому діалозі, щоб знайти рішення для війни в Україні. Важливо нагадати, що раніше американський політик, коментуючи війну РФ проти України, запевняв, що він ""хоче справедливої ​​угоди"" для всіх сторін. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tramp-mozhe-nezabarom-priznachiti-spetspredstavnika-1731512516.html"
"Близько 96% європейських євреїв за останній рік стикались з антисемітизмом, – учасники KJF-2024","2024-11-13 17:46:00","Майбутня адміністрація переможця президентських виборів у США Дональда Трампа виведе питання боротьби з антисемітизмом на новий рівень і продовжить працювати над тим, щоб інформувати громадськість про цю проблему та сприяти її ліквідації. Про це заявив голова Центру єврейського впливу (Centre for Jewish Impact) Роберт Зінгер, повідомляє РБК-Україна з посиланням на його виступ. Цьогорічний форум, організаторами якого є Єврейська конфедерація України та The Jerusalem Post, присвячений питанням протистояння, яке утворюють Росія, Іран та Північна Корея, та питанням усунення загрози зростання антисемітизму в усьому світі. ""Те, що відбувається на вулицях у Сполучених Штатах, в Європі та у різних місцях по всьому світу (антисемітські явища - ред.), – це те, що ніхто з нас не міг собі уявити знову"", – сказав Зінгер і підкреслив, що більшість ізраїльтян налаштовані оптимістично щодо нової політики Трампа у цьому напрямку.  За даними голови Центру єврейського впливу, у країнах Європи протягом останнього року з антисемітизмом стикались близько 96% європейських євреїв. Зінгер вважає, що ставлення нинішньої та майбутньої американської адміністрації до глобальної проблеми антисемітизму матиме критичне значення в найближчі роки.  ""Сполучені Штати повинні продовжувати підтримку і стати лідерами у боротьбі з антисемітизмом у всьому світі"", - підсумував Зінгер.  Зі свого боку, генеральний директор Конференції президентів найбільших єврейських організацій Америки Вільям Дарофф запевнив, що зв'язок між США та Ізраїлем неймовірно міцний, у регіоні Близького Сходу перебувають десятки тисяч американських моряків і солдатів, які забезпечують безпеку Ізраїлю та Заходу, а підтримка, яку Сполучені Штати надали у вигляді озброєння, була неймовірно потужною.  Нагадаємо, KJF-2024 відкрився зі вступного слова президента Єврейської конфедерації України, віцепрезидента Всесвітнього Єврейського Конгресу Бориса Ложкіна. Він, зокрема, нагадав, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії. Медіапартнерами KJF-2024 є: NV, Oboz.ua, РБК-Україна, Telegraf.ua, Інтер.   Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/blizko-96-evropeyskih-evreyiv-ostanniy-rik-1731512777.html"
"Закінчуються гроші? Путін урізав виплати окупантам за поранення на війні","2024-11-13 17:46:00","У Росії значно зменшили виплати солдатам, які отримали нетяжкі пораненя на війні проти України. Російський диктатор Володимир Путін підписав указ. Про це повідомляє РБК-Україна з посиланням на ""Медузу"".   Як пише видання, у Росії окупантам за будь-яке поранення платили по 3 млн рублів (близько 1 млн 260 тисяч гривень). Зокрема, такі кошти могли виплатити навіть окупантам, які мали несерйозні осколкові поранення. Але диктатор вирішив змінити таку норму. Тепер, згідно з його указом, виплати становитимуть: 3 млн рублів (близько 1 млн 260 тисяч гривень) - за тяжкі поранення; 1 млн рублів (близько 420 тисяч гривень) - за легкі поранення; 100 тисяч рублів (близько 42 тисячі гривень) - за легкі травми. До речі, раніше ЗМІ дізналися, що Росія збирається платити північнокорейським солдатам за участь у бойових діях проти українських захисників. За даними The Korea Herald, з олдати КНДР, ймовірно, отримуватимуть по 2 тисячі доларів на місяць. При цьому британська розвідка прогнозувала, що стан російської економіки погіршиться в 2025 році, оскільки очікується зростання військових витрат. Також на ситуацію із економікою впливають західні санкції. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zakinchuyutsya-groshi-putin-silno-zmenshiv-1731511797.html"
"Картки популярного банку можна поповнити без комісії в ""Укрпошті"": деталі","2024-11-13 17:50:00","Український необанк monobank домовився про партнерство з національним оператором поштового зв'язку - ""Укрпоштою"". Про це повідомляє РБК-Україна із посиланням на блог співзасновника monobank Олега Гороховського у Telegram. Основне про партнерство monobank і ""Укрпошти"" За словами Гороховського, відтепер картки monobank можна без комісії поповнити у будь-якому з 4 500 відділень ""Укрпошти"". ""Ми постійно розширюємо мережу поповнення наших карток, і я б не писав про це, але цей проект повністю заслуга CEO ""Укрпошти"" Ігоря Смілянського"", - розповів він. Співзасновник банку уточнив, що команди почали спілкуватися пів року тому. ""Ми до кінця не вірили, що з держкомпанією можна про щось домовитись. І правильно не вірили. Ті умови, які ми отримали одразу, були схожі на умови ощадкаси 1995 року випуску"", - пригадав Гороховський. Водночас Смілянський, за його словами, втрутився і ""змінив процеси, умови та підхід до партнерства"". ""І ось тепер наших котиків можна буде зустріти у відділеннях ""Укрпошти"" (сподіваюся їх там не скривдять). Дякую, Ігорю! Дякуємо ""Укрпошті"" за партнерство"", - підсумував бізнесмен.  Допис Гороховського (скриншот: t.me/OGoMono) Нагадаємо, раніше ми розповідали, що у monobank з'явилась нова функція для контролю витрат. Читайте також, як monobank спростив алгоритм переказів за міжнародним номером банківського рахунку (IBAN) і чи діють на них ліміти. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kartki-populyarnogo-banku-mozhna-popovniti-1731512731.html"
"Без фудкортів. Як у Києві святкуватимуть Новий рік та чи буде ялинка","2024-11-13 17:53:00","Цього року Київ не планує витрачати бюджетні кошти на організацію та оформлення новорічних майданчиків. Однак, щоб підтримати святковий настрій киян, розглядається можливість встановлення новорічної ялинки на Софійській площі за рахунок меценатів. Про це повідомляє РБК-Україна з посиланням на Київську міську раду. З пропозицією взяти на себе витрати по встановленню та обслуговуванню новорічної ялинки до міської влади звернулося ТОВ ""Глобал-Декор"", яке готове надати прикраси та декорації. Згідно з Законом України ""Про правовий режим воєнного стану"" і рішенням Ради оборони Києва від 28 березня 2024 року, в столиці не будуть проводитися масові заходи, такі як ярмарки, фудкорти та атракціони. Натомість ініціатива місцевих меценатів має на меті підтримати святкову атмосферу, запропонувавши киянам символічну ялинку на головній площі. Якою може бути ялинка 2024-2025 На даний момент розроблений новорічний дизайн-проект: планується встановлення штучної ялинки з тематичним новорічним декором. Всі роботи з облаштування проекту буде здійснено за кошти меценатів. Рішення щодо остаточного затвердження цієї ініціативи ще має прийняти Рада оборони міста. Відкриття ялинки 2024-2025 Традиційно в Києві новорічну ялинку відкривають на День Святого Миколая. Раніше це відбувалося 19 грудня, але після переходу на новий церковний календар свято перенесене на два тижні раніше - 6 грудня. У цьому році День Святого Миколая випадає на п'ятницю, що стане символом початку зимових свят у столиці. Нагадаємо,як того року виглядала і якого розміру була головна ялинка у Києві  Крім того,.українцям радять дотримуватися низки правил при встановленні новорічної ялинки. Вони стосуються пожежної безпеки.","https://www.rbc.ua/rus/news/fudkortiv-k-kievi-svyatkuvatimut-noviy-rik-1731508301.html"
"Країни, які вірять у демократію, гідність та цінності, не повинні терпіти антисемітизм, - Маркарова","2024-11-13 17:55:00","Україна має один із найнижчих показників антисемітизму, а єврейська культура невіддільна від української. Про це заявила посол України у США Оксана Маркарова, повідомляє РБК-Україна з посиланням на її виступ. На її думку, головне питання полягає в тому, як країни реагують на прояви антисемітизму. ""Для нас в Україні дуже важливо рішуче покласти цьому край. Тож коли час від часу трапляються інциденти, по-перше, це карається законом. По-друге, дуже важливо для президента, для прем’єр-міністра, для всіх в Україні, для всіх нас реагувати на це і протидіяти, бо антисемітизм базується на брехні та фейках. Антисемітизм, як і будь-який вид ксенофобії, є підлим, і ми всі повинні боротися"", - сказала Маркарова. Вона повідомила учасникам KJF, що в українських школах викладають історію Голокосту. Також в Україні вшановують всі події, особливо ті, що відбувалися на території України, зокрема, річницю трагедії Бабиного Яру. Маркарова відзначила схожість дій нацистів під час Другої світової війни та Росії у сучасній війні проти України. ""Ми чуємо від російського керівництва антисемітські заяви, а також антиукраїнські, які дуже схожі – «остаточне вирішення українського питання"", - додала вона.  За її словами, вісь зла – Росія, Іран, Північна Корея - зроблять усе, від військової агресії до всіх гібридних загроз, щоб послабити демократичні країни. ""Ми це бачимо в Україні. На нас напали. Росія займається пропагандою, здійснює кібератаки. І вона співпрацюють з Іраном і Північною Кореєю. І якщо ми їх рішуче не зупинимо в Україні, вони продовжуватимуть поширюватися всюди"", - сказала посол. Київський єврейський форум (Kyiv Jewish Forum) відбувається вже п’ятий рік поспіль. Цього року він проходить в онлайнформаті, а центральним майданчиком став Вашингтон. Організаторами Kyiv Jewish Forum є Єврейська конфедерація України та The Jerusalem Post. Як пояснив президент ЄКУ, віцепрезидент Всесвітнього Єврейського Конгресу Борис Ложкін, цього року спікери та гості форуму спробують знайти відповіді на запитання, як протистояти сучасній осі зла, яку утворюють Росія, Іран та Північна Корея.  Медіапартнери KJF-2024: NV, Oboz.ua, РБК-Україна, Telegraf.ua, Інтер.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/krayini-ki-viryat-demokratiyu-gidnist-ta-1731513167.html"
"Американський політолог спрогнозував наслідки президентства Трампа для світу","2024-11-13 17:59:00","Обраний президент США Дональд Трамп ще не вступив на посаду, однак вже можна спрогнозувати, чого Україні, Європі та світу варто очікувати від його майбутнього президентства. Про це повідомляє РБК-Україна з посиланням на колонку американського політолога Яна Бреммера. На думку Бреммера, Трамп займе набагато жорсткішу позицію щодо Китаю після того, як адміністрації Джо Байдена вдалося стабілізувати відносини. Це почнеться з підвищення мит на китайський імпорт, щоб скоротити двосторонній торговий дефіцит. Залежно від того, наскільки високими будуть мита і чи вважатимуть китайці за можливе домовитися, а не відповісти симетрично, ескалація може спричинити прорив. ""Зрештою, Китай стикається з серйозними економічними проблемами та буде обережним, щоб уникнути непотрібних криз. Однак імовірніше, що конфронтаційний підхід, який підтримує ""яструбиний"" кабінет Трампа та республіканці в Конгресі, нашкодить відносинам. Результатом буде нова холодна війна, яка зрештою збільшить ризик прямої військової конфронтації"", - зазначив політолог. На Близькому Сході, на його думку, Трамп спробує розширити Угоди Авраама і включити Саудівську Аравію, надаючи Ізраїлю карт-бланш на ведення воєн без тиску щодо обмеження гуманітарних втрат чи ризику ескалації. ""Найбільш тривожним є те, що Трамп підтримуватиме, якщо не активно заохочуватиме, прагнення прем’єр-міністра Ізраїлю Біньяміна Нетаньягу вирішити ядерну загрозу Ірану раз і назавжди, що несе ризик ширшого конфлікту та значних перебоїв у постачанні енергоносіїв"", - вважає Бреммер. Також американський політолог нагадав, що Трамп пообіцяв завершити війну в Україні ""за один день"", можливо, ще до своєї інавгурації. Це він хоче зробити шляхом тиску на президента України Володимира Зеленського та російського диктатора Володимира Путіна для досягнення перемир’я, яке заморозить конфлікт на поточних лініях розмежування, використовуючи військову допомогу Києву як важіль впливу на обидві сторони. ""Чи погодяться сторони на ці умови, залишається відкритим питанням"", - зазначив Бреммер. На його думку, багато залежатиме від того, як відреагує Європа. ""Країни НАТО на східному кордоні - Польща, країни Балтії та Скандинавії - сприймають російську агресію як екзистенційну загрозу для своєї національної безпеки та будуть готові нести значні витрати на захист України, якщо США відступлять"", - зазначив він. Інші ж країни можуть прагнути укласти угоду, чи то з ідеологічних причин (як у випадку Угорщини), політичних (Італія) або фінансових (Німеччина). ""Другий термін Трампа може стати каталізатором, який нарешті об’єднає Європу і спонукатиме до сильнішої, більш консолідованої та ""стратегічно автономної"" системи безпеки. Або ж це може посилити існуючі розбіжності всередині Європейського Союзу, значно ослабити трансатлантичний альянс і спричинити подальшу російську агресію"", - вважає Бреммер.   Позиція Трампа щодо врегулювання війни РФ проти України Нагадаємо, Дональд Трамп неодноразово стверджував, що зможе зупинити війну Росії проти України лише за один день. Згідно з повідомленнями ЗМІ, серед можливих рішень розглядався варіант, за якого Україні доведеться поступитися частиною територій. Нещодавно британські медіа оприлюднили нову версію так званого ""мирного плану"" Трампа, яка передбачає створення буферної зони між Україною та Росією, де будуть розміщені європейські військові. Ще на початку вересня Трамп, будучи кандидатом в президенти США, запевняв, що якщо він виграє вибори й стане главою Білого дому, то зателефонує президенту України Володимиру Зеленському та російському диктатору Володимиру Путіну, і ""буде укладено угоду протягом 24 годин"". Крім того, того ж місяця Трамп зустрівся із Зеленським, й тоді глава української держави презентував йому свій план перемоги. За підсумками переговорів ""Трамп запевнив, що хоче ""справедливої угоди для всіх"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/amerikanskiy-politolog-sprognozuvav-naslidki-1731511729.html"
"Штрафи за забуті документи: скільки коштує поїздка без прав","2024-11-13 18:00:00","Час від часу кожен з нас стикається із ситуаціями, коли щось важливе залишається вдома - телефон, ключі або водійські документи. Але що робити, якщо під час такої забудькуватості зупиняє поліція? З чим можуть зіткнутися водії в таких випадках та які покарання передбачені - в матеріалі РБК-Україна. Зміст Штрафи за відсутність документів Якщо документи забули вдома Якщо документи відсутні взагалі Як уникнути проблем на дорозі?  Штрафи за відсутність документів Забуття водійського посвідчення, свідоцтва про реєстрацію транспортного засобу чи страхового поліса може призвести до неприємностей на дорозі. Якщо водій не має при собі документів, відповідно до статті 126 Кодексу України про адміністративні правопорушення, його можуть оштрафувати на 425 гривень.   Проте, якщо людина ніколи не мала права на керування, штраф зростає до 3400 гривень. У випадку, коли за кермом знаходиться водій, якого раніше позбавили прав, сума стягнення збільшується ще більше - до 20400 гривень. Крім того, поліс ОСАЦВ (обов’язкове страхування) є важливим документом, який необхідно мати. Щоб стимулювати водіїв оформлювати автоцивілку, за відсутність або прострочення поліса передбачено штраф у розмірі 425 гривень. Якщо штраф не буде сплачений протягом 15 днів, його сума подвоїться до 850 гривень.   Якщо документи забули вдома Уявімо ситуацію, коли водій вирушив у дорогу, а документи залишилися вдома. Якщо поліцейський зупиняє водія та вимагає показати документи, виникає проблема: документів немає. У такому випадку водій має дві опції: або терміново організувати доставку документів, або спробувати пояснити ситуацію поліцейському, надавши свої дані для перевірки в базі. У разі штрафу поліцейський може також заблокувати подальший рух транспорту або навіть евакуювати машину на штрафний майданчик, що створює додаткові витрати і незручності.  Якщо документи відсутні взагалі Інша ситуація, коли водій взагалі не має водійського посвідчення: воно може бути загублене, викрадене, або ж особу було позбавлено права на керування. В такому випадку рекомендується негайно звернутися до сервісного центру МВС для відновлення посвідчення або повідомити про викрадення в поліцію. Якщо особа свідомо сідає за кермо без прав, штраф становитиме 3400 гривень, і транспортний засіб може бути евакуйовано.  Як уникнути проблем на дорозі? Щоб уникнути неприємних ситуацій, водіям рекомендується завжди мати при собі необхідні документи. Якщо ж ситуація непередбачувана, головне - залишатися спокійним та звернутися за допомогою до рідних чи друзів для оперативного привезення документів. Перед кожною поїздкою важливо переконатися, що всі документи у вас із собою. Це не тільки полегшить життя, а й убереже від штрафів та неприємностей на дорозі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/shtrafi-zabuti-dokumenti-skilki-koshtue-poyizdka-1731506110.html"
"​​​​​​​Вбивство Фаріон: суд продовжив запобіжний захід підозрюваному","2024-11-13 18:01:00","Галицький районний суд Львова продовжив запобіжний захід підозрюваному у вбивстві мовознавиці Ірини Фаріон В’ячеславу Зінченку. Він залишився під вартою без права застави ще на 60 діб. Про це повідомляє РБК-Україна з посиланням на ""Суспільне"". Під час слухання справи прокурор зауважив, що строк дії запобіжного заходу для Зінченка має завершитись 17 листопада 2024 року, однак ухвалою слідчого судді його було продовжено до 25 січня 2025 року. Проте навіть за цей час завершити розслідування неможливо, адже ще тривають слідчі та процесуальні дії та не завершені усі експертизи. ""Під час досудового розслідування було зібрано ряд нових доказів, які дають підставу вважати підозру, вручену Зінченку, обґрунтованою"", - сказав прокурор. Він пояснив, що зокрема, згідно з висновком портретознавчої експертизи, особа, яка зображена на фото в панамі, окулярах і червоній футболці, яка виходячи з показань свідків і проведених слідчих експериментів стріляла в Фаріон, це та сама особа, яка зображена на експериментальних взірцях. ""Це відеозаписи із судових засідань відносно Зінченка. Згідно з висновком експерта, Зінченко В'ячеслав і особа, зображена на фото - це одна і та сама особа. Одорологічна експертиза підтверджує, що запаховий слід з лавки належить Зінченку з ймовірністю 96,6%"", - підсумував прокурор. За його словами, ризики, які стали підставою для обрання запобіжного заходу - тримання під вартою без права внесення застави, не змінились. Вбивство Фаріон Нагадаємо, що мовознавицю Ірину Фаріон було вбито 19 липня у Львові. Коли вона чекала на таксі у дворі свого будинку, нападник вистрілив їй у голову. Фаріон госпіталізували, провели операцію, але пізніше вона померла. Прокуратура порушила кримінальну справу за статтею про умисне вбивство. У ході розслідування в Дніпрі затримали підозрюваного - В’ячеслава Зінченка, якого слідство вважає виконавцем злочину. Правоохоронці також розглядають версію про можливий ""російський слід"". Галицький суд Львова вирішив взяти підозрюваного під варту без права внесення застави. Раніше адвокати Зінченка подавали апеляцію з проханням змінити запобіжний захід, але отримали відмову. Цікаво, що на одному із засідань Зінченко сам просив залишити його під вартою, посилаючись на загрозу для його безпеки. Детальніше про справу можна дізнатися в матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/-vbivstvo-farion-sud-prodovzhiv-zapobizhniy-1731512351.html"
"""Укренерго"" скасувало відключення світла для бізнесів","2024-11-13 18:16:00","Тимчасові обмеження потужності для бізнесу та промислових споживачів скасовані. Їх ввели 13 листопада для подолання дефіциту потужності в енергосистемі. Про це повідомляє РБК-Україна з посиланням на ""Укренерго"". ""Зауваження до роботи обладнання маневрової генерації усунуті. Завтра, 14 листопада, застосування заходів обмеження не прогнозується"", - пояснили в компанії. Водночас в ""Укренерго"" попросили українців ощадливо споживати електроенергію з 7:00 до 22:00 години, а також не вмикати у цей час кілька потужних приладів одночасно. ""Закликаємо бізнес – активніше імпортувати електроенергію для уникнення обмежень в майбутньому"", - наголосили в компанії. Нагадаємо, що сьогодні після масової атаки росіян по Україні були введені відключення світла. Енергетики обмежили споживання для бізнесу та промисловості. Крім того, у Житомирській області з 7:00 ввели графіки відключень світла для непобутових споживачів. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrenergo-skasuvalo-vidklyuchennya-svitla-1731513698.html"
"Байден зустрівся з Трампом у Білому домі","2024-11-13 18:19:00","Президент США Джо Байден прийняв у Білому домі майбутнього президента Дональда Трампа. Це перша зустріч Байдена та Трампа після виборів президента. Про це повідомляє РБК-Україна з посиланням на Sky News. Зустріч Байдена і Трампа відбулася в рамках заходів з передачі влади від чинної адміністрації США до майбутньої. Вони зустрілися в Овальному кабінеті, і Трамп сказав Байдену, що ""політика - це важко"". Трамп також подякував Байдену за плавний перехід влади, а чинний президент відповів йому: ""Нема за що"".  Фото: Байден прийняв Трампа у Білому домі після виборів в США (Getty Images) Радник американського президента з національної безпеки Джейк Салліван заявляв, що Байден до кінця свого терміну переконуватиме новообраного президента Трампа та Конгрес, обидві палати якого, найімовірніше, контролюватиме Республіканська партія, продовжувати підтримку України у війні з РФ. Перемога Трампа на виборах в США Минулого вівторка, 5 листопада, у США відбулись президентські вибори, за результатами яких Трамп переміг кандидатку від демократів Камалу Гарріс (нині віце-президент США). Білий дім, Гарріс та Байден відразу ж заявили, що передача влади від адміністрації Байдена до майбутньої адміністрації Трампа буде мирною. Крім того, після того, як перемога Трампа на виборах стала очевидною, Байден зателефонував йому, щоб привітати, обговорити передачу влади та запросити до Білого дому. Деталі майбутньої зустрічі не розголошувались. До виборів Трамп неодноразово робив неоднозначні заяви про Україну та війну, а також перешкоджав виділенню фінансового пакета на підтримку України восени минулого року. Чого чекати від президента Трампа та чи є ризик для України - читайте в матеріалі РБК-Україна. Передача влади від Трампа до Байдена у 2020 році Як відомо, Байден став президентом США після перемоги над Трампом у 2020 році. Тоді, після невдачі з переобранням на другий термін, Трамп відмовився визнавати результати голосування та звинуватив демократів у фальсифікації виборів, що призвели до заворушень у Вашингтоні. В результаті - натовп прихильників Трампа навіть штурмував Капітолій - будівлю, де засідає Конгрес США. Тодішні події досі розслідують федеральні органи США, зокрема й дії тодішнього президента Трампа. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/bayden-zustrivsya-trampom-bilomu-domi-1731513987.html"
"УВЕА закликає не допустити накопичення боргів перед виробниками ВДЕ у 2025 році","2024-11-13 18:25:00","Українська вітроенергетична асоціація наголошує на важливості прийняття збалансованих рішень для забезпечення повних розрахунків з виробниками відновлюваної енергетики та уникнення накопичення боргів. Про це заявив голова правління Української вітроенергетичної асоціації Андрій Конеченков, повідомляє РБК-Україна з посиланням на його виступ. За його словами, важливо уникнути накопичення боргів, оскільки це негативно впливає не лише на інвестиційний клімат, але й на роботу та існування самих компаній. ""Запропоновані регулятором витрати на ПСО в структурі тарифу в розмірі майже 30,8 млрд грн, виглядають з нашого погляду, як мінімально необхідні та дають надію на не прирощення боргів в наступному році. Але є прогноз ""Гарантованого покупця"" – 31 млрд гривень, це треба також враховувати"", - підкреслив Конеченков. Він також закликав НКРЕКП прийняти збалансоване рішення щодо рівня тарифу на передачу електроенергії, який забезпечить повні розрахунки з виробниками ВДЕ в 2025 році та забезпечить ""Укренерго"" фінансовими ресурсами на виконання своєї функції як системного оператора Нагадаємо, директор енергетичних програм ""Центру Разумкова"" Володимир Омельченко заявив, що встановлення бездефіцитного тарифу на передачу електроенергії НЕК ""Укренерго"" дозволить цій компанії відновити ефективну роботу з міжнародними організаціями. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/uvea-zaklikae-dopustiti-nakopichennya-borgiv-1731515131.html"
"Російський проект ""Арктик СПГ-2"" майже припинив видобуток скрапленого газу через санкції","2024-11-13 18:32:00","Проект ""Арктик СПГ-2"" російської компанії ""Новатек"" скоротив виробництво скрапленого природного газу на 90 відсотків. Причиною стали західні санкції. Про це повідомляє РБК-Україна з посиланням на Facebook Служби зовнішньої розвідки України. Зазначається, що західні санкції вплинули на російський сектор скрапленого природного газу (СПГ), ускладнивши виробництво та експорт цього ресурсу. Так, з 1 листопада фіксується скорочення виробництва ""Арктик СПГ-2"", що належить ""Новатеку"", на 90 відсотків. Від початку місяця родовища, що постачають газ, виробляли лише 0,4 млн кубометрів на день. Це є найнижчим показником з вересня 2023 року. Проект ""Арктик СПГ-2"" є важливою частиною плану Росії щодо збільшення виробництва та експорту скрапленого природного газу, а також розвитку північного морського шляху. Водночас західні санкції суттєво ускладнили його втілення. Через економічні проблеми Путін навіть підписав указ, що дозволяє стратегічним компаніям, таким як ""Новатек"", ""Арктик СПГ-2"", ""Ямал СПГ"", ""Сургутнефтегаз"", ""Лазурит"" тощо, самостійно визначати обсяг і склад інформації про свою діяльність, що підлягає розкриттю. ""Це свідчить, що справи в цьому секторі економіки набагато гірші, ніж декларує Кремль"", - зазначили у Службі зовнішньої розвідки. Санкції проти ""Арктик СПГ-2""  Нагадаємо, у листопаді 2023 року проект ""Арктик СПГ-2"" російської компанії ""Новатек"" потрапив під західні санкції через війну Росії проти України. Сполучені Штати також запровадили санкції проти сотень юридичних та фізичних осіб за підтримку військових зусиль Росії, включаючи компанії, що підтримують розробку проекту ""Арктик СПГ-2"" та його постачання скрапленого природного газу. Цього року повідомлялося, що Росія не може отримувати судна для проекту ""Арктик СПГ-2"" через санкції США. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyskiy-proekt-arktik-spg-2-mayzhe-pripiniv-1731514171.html"
"Ніхто з команди Трампа не хоче перемоги Росії, - радник Зеленського","2024-11-13 18:41:00","Бажання переможця президентських виборів у США Дональда Трампа зробити ""Америку понад усе"" і подальша підтримка України під час війни - це фактично одне й те саме. Ніхто з команди Трампа не хоче, щоб Росія перемогла. Про це заявив радник президента України, керівник Вашингтонського офісу юридичної фірми Asters Ендрю Мак, повідомляє РБК-Україна з посиланням на його виступ. Цьогорічний форум, організаторами якого є Єврейська конфедерація України та The Jerusalem Post, присвячений питанням протистояння, яке утворюють Росія, Іран та Північна Корея та питанням усунення загрози зростання антисемітизму в усьому світі. ""Я знаю, що президент Трамп особисто дуже відданий ідеї допомогти Україні закінчити цю війну на умовах, які дозволять Україні досягти тривалого і стійкого миру. Зараз точаться жваві дебати і я думаю, що найближчими тижнями ми дізнаємося більше про те, якою буде конкретна політика"", - зазначив Мак.  На його думку, те, що президент України Володимир Зеленський був одним з трьох іноземних лідерів, які мали зустріч з Трампом у вересні, хоча бажаючих політичних лідерів було більше сотні, свідчить, що між ним та українською стороною існують дуже добрі стосунки. Не дивлячись на прагнення Путіна диктувати і контролювати зовнішню політику України, Мак впевнений, що за ​​належної підтримки з боку Заходу Україна зможе досягти справедливого та сталого миру. ""Трамп є дуже сильним лідером, який не буде гратися з Путіним, і може змусити його погодитися на розумний мир. Станеться це чи ні, нам доведеться почекати і побачити. Всі сподіваються, що президент Трамп зможе підштовхнути Путіна припинити напади на Україну"", - підкреслив радник президента України.  Мак підсумував, що Трамп сам приймає рішення, і ніхто інший не може на нього впливати, крім нього самого. Це, на думку радника Зеленського, дає надію на те, що він ніколи не зробить нічого, що зашкодить американським інтересам, і буде й надалі підтримувати Україну. Медіапартнерами KJF-2024 є: NV, Oboz.ua, РБК-Україна, Telegraf.ua, Інтер.  Нагадаємо, KJF-2024 відкрився зі вступного слова президента Єврейської конфедерації України, віцепрезидента Всесвітнього Єврейського Конгресу Бориса Ложкіна. Він, зокрема, нагадав, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/nihto-komandi-trampa-hoche-peremogi-rosiyi-1731516079.html"
"Комітет Ради підтримав можливість демобілізації солдатів, чиї родичі загинули на війні","2024-11-13 18:47:00","Українським військовим можуть надати право на демобілізацію, якщо їхні неповнорідні родичі загинули на війні. Оборонний комітет Ради підтримав відповідний законопроект. Про це повідомляє РБК-Україна з посиланням на нардепа Олексія Гончаренка в Telegram.   За словами Гончаренка, комітет Ради з питань нацбезпеки, оборони та розвідки одноголосно підтримав законопроект щодо можливості демобілізації військових, у яких загинули неповнорідні родичі. У разі ухвалення законопроекту в Раді військовим, чиї зведені брати та сестри загинули або зникли безвісти на війні, нададуть право на звільнення зі служби. Відстрочка для родичів загиблих Нагадаємо, 21 серпня Рада ухвалила законопроект, згідно з яким відстрочку від мобілізації отримали неповнорідні родичі загиблих і зниклих безвісти захисників. Таку ініціативу підтримали 310 депутатів. Раніше неповнорідні брати загиблих воїнів ЗСУ підлягали мобілізації згідно зі ст. 23 закону про мобілізацію. Фактично це означало, що якщо жінка має від різних чоловіків двох синів, другого могли мобілізувати після загибелі першого на фронті. Більш детально про новий закон - у матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/komitet-radi-pidtrimav-mozhlivist-demobilizatsiyi-1731515605.html"
"Ізраїль веде війну на семи фронтах, в тому числі від імені Заходу, – Дойч","2024-11-13 18:49:00","Іран використовує терористичних маріонеток з метою знищення Ізраїлю, а також для подальшого домінуванням в регіоні Близького Сходу та за його межами. Про це заявив директор Американського єврейського комітету (American Jewish Committee) та колишній конгресмен-демократ Тед Дойч, повідомляє РБК-Україна з посиланням на його виступ. ""Саме Іран надає Росії безпілотники-вбивці, які вона використовує проти України. Саме Іран продовжує шукати шляхи підриву світової торгівлі через хуситів. Це те, що впливає на всіх у всьому світі”, - сказав Дойч. Він зазначив, що війна, яку Ізраїль веде на семи фронтах, безпосередньо з Іраном і його маріонетками, - це війна, яку Ізраїль веде не лише від свого імені і від імені світової єврейської громади, але, в кінцевому рахунку, від імені західної цивілізації. Дойч додав, що Ізраїль розраховує на підтримку Дональда Трампа, оскільки в Ізраїлі добре знають “послужний список президента Трампа з його попередньої адміністрації”. ""Ми з нетерпінням чекаємо на співпрацю з адміністрацією Трампа над зміцненням місця Ізраїлю в світі і забезпеченням того, щоб Ізраїль був настільки сильним, наскільки це можливо в умовах триваючого наступу на семи фронтах"", - додав він. Колишній конгресмен переконаний, що тверда позиція на міжнародній арені і демонстрація американського лідерства - це те, що дійсно має вирішальне значення в майбутньому. Організаторами П’ятого Київського єврейського форуму (Kyiv Jewish Forum) у Вашингтоні є Єврейська конфедерація України та The Jerusalem Post. Спікери та гості форуму обговорюють, як протистояти сучасній осі зла, яку утворюють Росія, Іран та Північна Корея. Вони також шукатимуть відповіді, як усунути загрозу зростання антисемітизму в усьому світі та як зберегти єдність єврейської діаспори. Медіапартнерами KJF-2024 є: NV, Oboz.ua, РБК-Україна, Telegraf.ua, Інтер. Нагадаємо, президент Єврейської конфедерації України та віцепрезидент Всесвітнього Єврейського Конгресу Борис Ложкін під час відкриття форуму зазначив, що українці та ізраїльтяни покладають великі надії на повернення адміністрації, ""яка раніше демонструвала свою рішучість допомагати як Україні, так і Ізраїлю"".  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/izrayil-vede-viynu-semi-frontah-tomu-chisli-1731516586.html"
"Рекрутинг проти мобілізації. У Полтавському ТЦК пояснили відмінності","2024-11-13 18:51:00","На початку повномасштабної війни Україна комплектувала ЗСУ лише через мобілізацію, проте згодом з’явилася можливість добровільного контрактного набору, тобто рекрутингу. Він має певні відмінності. Про це повідомляє РБК-Україна із посиланням на слова начальника групи комунікацій Полтавського обласного ТЦК та СП Романа Істоміна під час брифінгу в офіційному медіацентрі Полтавської області. Він пояснив основні відмінності між рекрутингом та мобілізацією, підкресливши, що кожен має бути готовим до призову. Істомін додав, що завдяки рекрутингу люди можуть долучатися до оборони України добровільно та обрати, де та ким хочуть служити. Мобілізація ж, пояснив Істомін, є обов’язковою та включає різні заходи, спрямовані на адаптацію всієї економіки та суспільства до умов особливого періоду, у тому числі й призов громадян на службу. Він також зазначив, що сьогодні в Україні діють численні рекрутингові платформи для рекрутингу, серед яких: LobbyX, OLX.ua, Work.ua, robota.ua. Вони об’єднані через сайт ""АрміяInform"". Окрім цього, Міністерство оборони запустило проєкт ""Будь собою"", що пропонує вакансії для людей з цивільними професіями, які можуть посилити армію без участі в бойових діях, а також сприяє популяризації напрямку БпЛА, залучаючи механіків, інженерів та операторів. Істомін нагадав, що зараз в Полтавській області діє п'ять рекрутингових центрів ЗСУ - більше, ніж у більшості областей, що дозволяє кожному знайти зручну точку для консультації та вступу до лав оборони. Додамо, що Істомін також висловився стосовно можливості розформування ТЦК та СП. Подробиці - у нашому матеріалі. Також ми повідомляли про те, що в Україні збільшили терміни базової підготовки військових. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rekruting-proti-mobilizatsiyi-poltavskomu-1731516684.html"
"Підрив російського командира в Криму: експерт пояснив складність операції СБУ","2024-11-13 19:01:00","Вже більш як десять років Крим під контролем Російської Федерації. На території півострова розвинувся значний контррозвідувальний режим. Про це у коментарі YouTube-каналу РБК-Україна заявив військовий експерт Іван Ступак. ""Крим вже понад 10 років не під контролем України... Контррозвідувальний режим там дуже серйозний, постійно перевірки, постійний контроль на дорогах. Просочитись туди вкрай складно. Але співробітники СБУ змогли дотягнутися в Крим"", - наголосив експерт. Він пояснив, що не володіє інформацією, щодо того, хто саме виконував спецоперацію. ""Може там був хтось всередині, чи може когось відрядили, не знаю. Змогли або привезти вибухівку, або зробити з підручних матеріалів, змогли встановити пристрій для дистанційного підриву, спостерігали за ним щонайменше кілька тижнів, я думаю, щоб з'ясувати його графік... Передбачили маршрут виходу... Просто вдумайтесь, на скільки це було складно зробити, але це змогли зробити"", - підкреслив Ступак. За його словами, українські військові вже можуть дотягуватись та підривати ворога навіть на окупованій території. ""Можуть дотягуватися, можуть підривати, можуть знищувати. Це найкращі санкції, які накладає СБУ на зрадників та воєнних злочинців"", - підсумував експерт. Підрив російського командира в Севастополі Нагадаємо, що сьогодні, 13 листопада, в Севастополі підірвали автомобіль з капітаном Чорноморського флоту. За словами очевидців, після вибуху водієві намагались допомогти, втім, травми виявились несумісними з життям. Пізніше стало відомо, що даний вибух відбувся в рамках спецоперації Служби безпеки України. А ліквідованим був керівник штабу 41-ї бригади ракетних кораблів та катерів Чорноморського флоту Росії Валерій Транковський. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/pidriv-rosiyskogo-komandira-krimu-ekspert-1731515742.html"
"Росіяни на Куп'янському напрямку перевдяглися у форму ЗСУ під час штурму, - Генштаб","2024-11-13 19:07:00","Російські окупанти сьогодні, 13 листопада, намагалися наступати на Куп'янському напрямку. Частина була переодягнута у форму ЗСУ. Про це повідомляє РБК-Україна з посиланням на Генштаб ЗСУ в Telegram.   За даними Генштабу, починаючи з 14:30 російські солдати спробували прорвати українську оборону на Куп'янському напрямку. Штурмові групи ворога атакували в чотири хвилі. Для спроби наступу росіяни задіяли близько 15 одиниць техніки, серед яких танки, бойові броньовані машини та установка розмінування УР-77. ""Слід зазначити, що частина російських солдатів була переодягнута у форму зразка Збройних сил України. Це порушує закони та правила ведення війни і є воєнним злочином"", - уточнили в Генштабі. Незважаючи на це, українські захисники зупинили ворога - знищено всю його бронетехніку, значну частину особового складу було ліквідовано. Росіяни перевдягаються у форму ЗСУ Варто зауважити, що це вже не перший відомий випадок, коли російські окупанти перевдягаються у форму ЗСУ та намагаються прорвати позиції українських захисників. Зокрема, у 2022 році солдати РФ переодяглися в українську військову форму та спробували захопити наглядовий пост у Миколаївській області. Ворожих військових було знищено. При цьому 2023 року було відомо, що росіяни використовували форму ЗСУ на Таврійському напрямі, але їх розкривали українські захисники. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-kup-yanskomu-napryamku-perevdyaglisya-1731517482.html"
"Зірка збірної України серед найгірших форвардів АПЛ: хто в топ-10 з талісманом Блохіна","2024-11-13 19:15:00","Відомий портал GiveMeSport склав список десяти найгірших нападників в історії англійської Прем'єр-ліги. До антирейтингу потрапив колишній форвард збірної України Андрій Воронін. Коротко про топ-10 провальних нападників елітного дивізіону чемпіонату Англії – у підбірці РБК-Україна. Автори класифікації зі знаком ""-"" взялися визначити 10 найгірших форвардів Прем'єр-ліги з моменту її створення перед сезоном 1992/93. Критеріями антирейтингу стали кількість голів, очікування від кар'єри, трансферна вартість, час в АПЛ, внесок у результати команди та понад 10 матчів у чемпіонаті. 10. Радамель Фалькао ""Манчестер Юнайтед"", ""Челсі""; 36 матчів (5 голів, 5 асистів) Колумбієць опинився в МЮ на фініші літнього трансферного вікна-2014. На ""Олд Траффорд"" нападника покликав Луї ван Гал, який вже мав у розпорядженні ван Персі та Руні. Вийти з їхньої тіні Фалькао так і не зумів, забивши лише 4 м'ячі за весь сезон. Наступного літа в Лондоні вирішили, що проблема була не в колумбійському форварді. Що ж, на ""Стемфорд Брідж"" він оформив ""аж"" 1 гол. 9. Афонсо Алвес ""Мідлсбро""; 42 матчі (10 голів, 4 асисти) Цей хлопець приїхав на Альбіон під супровід великих сподівань. У складі нідерландського ""Херенвена"" Алвес оформив 48 м'ячів за 50 матчів і отримав виклик до збірної Бразилії. ""Боро"" віддав за суперзабивного нападника солідні 12,5 млн фунтів і прогадав. Той не знайшов себе в нових умовах і на другий рік разом із ""річниками"" вилетів у Чемпіоншип. Ні Афонсо, ні клуб на такі висоти не повернули. 8. Роберто Сольдадо ""Тоттенхем""; 52 матчі (7 голів, 6 асистів) Влітку 2013-го ""шпори"" виручили шалені кошти за Бейла, тож узялися інвестувати в новачків. За вихованця мадридського ""Реала"" лондонці віддали рекордні на той момент 30 млн євро. Після кепського першого сезону (6 м'ячів) тренерський штаб і фанати продовжили вірити в іспанця перед другим. Однак, у сезоні 2014/15 той оформив лише 1 гол і поїхав за вдвічі меншу суму перезавантажуватися додому.      Фото: Роберто Сольдадо нечасто опинявся в обіймах ""шпор"" (facebook.com/TottenhamHotspur)   7. Ахмед Мідо ""Тоттенхем"", ""Мідлсбро"", ""Віган"", ""Вест Хем""; 94 матчі (22 голи, 2 асисти) Єгиптянин зробив собі ім'я в Бельгії та Нідерландах, а в Лондон переїхав із ""Роми"". Перший рік склався для форварда непогано (13 м'ячів). Та потім нагору полізли внутрішні демони Мідо. Він конфліктував із усіма – партнерами, тренерами, суперниками. ""Шпори"" відправили нападника в ""Мідлсбро"". Та на ""Ріверсайді"", а згодом у ""Вігані"" та ""Вест Хемі"" єгиптянин і близько не показав колишній рівень. 6. Андрій Воронін ""Ліверпуль""; 27 матчів (5 голів, 3 асисти) Поява українця в антирейтингу – несподівана й очікувана водночас. Із одного боку, він приїхав на ""Енфілд"" вільним агентом і не розглядався основним. Із іншого,тренер давав українцю чимало шансів проявити себе впродовж першого сезону. Воронін забив 5 м'ячів, як і Крауч, та обидва були в тіні Торреса. Улюбленець Олега Блохіна в збірній України був у своїй тарілці лише в Бундеслізі. 5. Френсіс Джефферс ""Евертон"", ""Арсенал"", ""Чарльтон"", ""Блекберн""; 118 матчів (24 голи, 6 асистів) ""Іриски"" вміють виховувати нападників. Тут зростали Руні, Гордон та багато інших, зокрема і Джефферс. Він дебютував за ""Евертон"" у 16 років, а в перших трьох повних сезонах оформив 18 м'ячів. Цього виявилося достатньо, щоб Арсен Венгер виписав чек на 10 млн фунтів. Та в столиці форвард загубився. Так сильно, що не відшукав того перспективного юніора ні в ""Чарльтоні"", ні в ""Блекберні"", ні вдома. 4. Жо ""Манчестер Сіті"", ""Евертон""; 48 матчів (6 голів, 6 асистів) Не всі пам'ятають, та сходження ""Ман Сіті"" до вершин розпочалося ще до ери шейхів. Утім, трансферна політика в часи керування екс-прем'єр-міністра Таїланду Таксіна Шінаватри була хаотичною. Її вінцем стала купівля бразильця з ЦСКА Москва за 24 млн євро. У лавах ""містян"" Жо забив 1 м'яч. І хоч під час оренди в ""Евертоні"" покращив статистику, але від місця в антирейтингу не застрахувався.      Фото: Жо в чемпіонаті Англії проявити себе не зміг (x.com/ManCity)   3. Франко Ді Санто ""Челсі"", ""Віган"", ""Блекберн""; 122 матчі (14 голів, 9 асистів) 19-річний аргентинець переїхав із Чилі на Альбіон із ярликом ""нового Марадони"". Про такі аванси довелося забути вкрай швидко. Він програв конкуренцію на ""Стемфорд Брідж"" і провалився в ""Блекберні"", де грав на правах оренди. Трохи краще справи Ді Санто пішли в складі ""Вігана"". Та лише в порівнянні з фіаско в ""Челсі"". 14 м'ячів за понад сотню поєдинків – добрий результат хіба для хавбека. 2. Жозі Алтідор ""Сандерленд"", ""Халл""; 70 матчів (2 голи, 8 асистів) Коли ""Сандерленд"" підписував американця з нідерландського АЗ, то десь тихенько сміялися у вуса вболівальники ""Мідлсбро"". Принципові суперники відчули на власній шкурі реальну ціну гольових подвигів у Ередивізі з Алвесом. Та перехід Алтідора за 10 млн євро не зупинили. Нападник забив по м'ячу за ""Сандерленд"" і ""Халл"" за два повні сезони, а ще в одній кампанії взагалі обійшовся без голів. 1. Яя Саного ""Арсенал"", ""Крістал Пелас""; 21 матч (0 голів, 0 асистів) На вершині антирейтингу прогнозовано опинився форвард без забитих м'ячів. Арсен Венгер підписав чимало майбутніх зірок ""канонірів"", але часом і французький маг давав ""у штангу"". Саного – яскравий негативний приклад. Так, його взяли безкоштовно, та мали великі сподівання. Француз пробув на контракті 4 роки, та відзначитися в АПЛ не зумів. Нинішній сезон Саного розпочав у Вірменії... До слова, напередодні розібрали варіанти збірної України для виходу з групи Ліги націй. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/zirka-zbirnoyi-ukrayini-sered-naygirshih-1731517448.html"
"Чи захоплять росіяни Курахове до інавгурації Трампа: думка експерта","2024-11-13 19:22:00","Російські війська можуть захопити Курахове Донецької області до інавгурації обраного президента США Дональда Трампа, або навіть раніше. Адже місто вже на 50-60% в оточенні. Про це у коментарі YouTube-каналу РБК-Україна розповів воєнний експерт та ексспівробітник СБУ Іван Ступак. Експерт зазначив, що за даними DeepState місто Курахове зараз на 50-60% перебуває в оточенні росіян. ""Я особисто припускаю, що до Нового року, можливо, протягом наступних 30 днів, нам доведеться звідти вийти, бо загроза серйозна та суттєва"", - вважає Ступак.  Ситуація біля Курахового Зазначимо, що Курахівський напрямок залишається одним з найскладніших напрямків фронту. Там російські окупанти щодня намагаються наступати. Їхня мета - захопити місто Курахове. Згідно зі звітом американського Інституту вивчення війни (ISW), російські військові поступово просуваються біля Курахового та намагаються вирівняти лінію фронту на заході Донецької області. Зокрема, днями стало відомо, що російські окупанти пошкодили дамбу Курахівського водосховища. Військовий експерт Олександр Мусієнко вважає, що росіяни пошкодили дамбу Курахівського водосховища з кількох причин. Одна з них - спроба ворога використати ландшафт на свою користь. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/chi-zahoplyat-rosiyani-kurahove-inavguratsiyi-1731515786.html"
"Сибіга заявив про ""стриманий оптимізм"" щодо дозволу США на удари по Росії","2024-11-13 19:36:00","Міністр закордонних справ України Андрій Сибіга обговорив з держсекретарем США Ентоні Блінкеном дозвіл на далекобійні удари ЗСУ по території Росії. Є ""стриманий оптимізм"" щодо цього питання. Про це повідомляє РБК-Україна з посиланням на главу українського МЗС в ефірі телемарафону. За словами Сибіги, вони з Блінкеном обговорили питання далекобійних ударів по військових об'єктах на території Росії, а також євроатлантичну інтеграцію України. ""Тут ми стримано оптимістичні. Тому надзвичайно важлива зустріч з усіх міркувань"", - зазначив міністр. Дозвіл на далекобійні удари по території РФ Нагадаємо, США та Велика Британія надали Україні далекобійні ракети. Проте партнери обмежили можливості використання отриманої зброї. Україні не дозволяють завдавати ударів західними ракетами вглиб території Росії. Партнери стурбовані, що такий крок може призвести до ескалації. Також у Пентагоні нещодавно назвали ще одну причину, чому США забороняють Україні бити ATACMS. Росія вже нібито перемістила цілі за межі радіуса дії наданих Україні ракет ATACMS на 300 кілометрів від кордону. Водночас нещодавно повідомлялося, що адміністрація Байдена може змінити позицію щодо ударів вглиб РФ далекобійною зброєю. Наступні декілька тижнів можуть бути вирішальними. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/sibiga-zayaviv-strimaniy-optimizm-shchodo-1731518318.html"
"Для ВПО з пʼяти областей доступний новий вид допомоги: про що мова","2024-11-13 19:38:00","Внутрішньо переміщені особи (ВПО) з п'яти областей отримали можливість здобути нову професію чи підвищити свою кваліфікацію завдяки грантовій підтримці Про це повідомляє РБК-Україна з посиланням на Данську раду у справах біженців (DRC). У програмі можуть взяти участь переселенці з Дніпропетровської, Запорізької, Харківської, Миколаївської та Херсонської областей. Зазначається, що гранти розміром до $700 будуть виділені на навчальні програми, які сприятимуть працевлаштуванню та відповідають попиту на місцевому ринку праці. Повідомляється, що програма розрахована на тих, хто не має можливості самостійно оплатити навчання. У Данській раді у справах біженців зауважили, що перевага надається тим, хто: Має статус ВПО. Є одиноким батьком чи матір'ю. Є вагітною жінкою або жінкою, яка годує (чи проживає з такою людиною). Має інвалідність чи хронічне захворювання (або проживає з такою людиною). Там додали, що фінансування може бути надано на курси тривалістю до 6 місяців, які потрібно завершити до червня 2025 року. Також відомо, що вибір навчального курсу залишається за учасником, але програма має відповідати актуальним професійним вимогам. Процес подання заявки Спочатку потрібно ознайомитись із деталями програми за посиланням. За ним можна подати заявку. Однак важливо пам'ятати, що кількість грантів обмежена, а реєстрація для участі в програмі не гарантує отримання гранту. У Данській раді додали, що якщо ваша заявка буде відібрана для співбесіди, співробітники зв'яжуться з вами протягом 1-3 місяців від дати подачі заявки. Там також порадили не користуватися послугами третіх осіб для заповнення заявки, оскільки такі заявки не розглядатимуться. ""Остаточна сума гранту залежить від вартості курсу та розраховується відповідно до валютного курсу на момент оплати"", - пояснили у Данській раді. Раніше у Мінсоцполітики пояснили, чи можуть ВПО отримувати дві субсидії одночасно. Також ми пояснювали, як українцям отримати допомогу від ООН. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/vpo-p-yati-oblastey-dostupniy-noviy-vid-dopomogi-1731519509.html"
"Скандального суддю Вовка відсторонили від здійснення правосуддя","2024-11-13 19:50:00","Скандального суддю Павла Вовка тимчасово відсторонено від здійснення правосуддя. Рішення було прийнято на підставі рішення Третьої Дисциплінарної палати ВРП. Про це повідомляє РБК-Україна з посиланням на Вищу раду правосуддя. ""Суддю Окружного адміністративного суду міста Києва Вовка Павла Вячеславовича тимчасово відсторонено від здійснення правосуддя на підставі рішення Третьої Дисциплінарної палати Вищої ради правосуддя"", - повідомили в ВРП.   Сьогодні, 13 листопада, Третя Дисциплінарна палата Вищої ради правосуддя ухвалила рішення про притягнення судді до дисциплінарної відповідальності та застосування до нього дисциплінарного стягнення у виді подання про звільнення з посади.  ""Строк дії відсторонення суддів від здійснення правосуддя - до ухвалення Вищою радою правосуддя рішення про їх звільнення з посади або скасування рішення Дисциплінарної палати"", додали в ВРП.  Чим відомий суддя Вовк Вовк у 2000 році закінчив Юридичну академію ім. Ярослава Мудрого за спеціальністю ""правознавство"" та працював старшим помічником прокурора з питань статистики прокуратури в прокуратурі Шевченківського району Києва. Пізніше обійняв посаду заступника гендиректора юридичної компанії ""Рада"". Був помічником народного депутата ВРУ V скликання Сергія Ківалова (Партія регіонів). А вже з 2007 року став суддею Окружного адміністративного суду Києва. З 2010 року - голова Окружного адміністративного суду міста Києва. У вересні 2010 року Вища рада юстиції своїм рішенням призначила Вовка П. В. на посаду голови ОАСК. Вже у 2017 році взяв участь в конкурсі в новий Верховний суд, проте отримав негативний висновок щодо своєї доброчесності від комісії. Зауважимо, що у 2020 році журналісти ""Слідство. Інфо"" презентували двосерійний фільм-розслідування ""Нарадча кімната"" про зв'язки Павла Вовка з чиновниками та топ-посадовцями - міністром внутрішніх справ Арсеном Аваковим, колишнім керівником ОП Андрієм Богданом. Розслідування було створене на основі плівок НАБУ, які отримали у розпорядження журналісти. Справа Вовка Зауважимо, що у декларації за 2016, поданій у березні 2017, Павло вказав володіння однією квартирою в Києві. А уже в травні 2017 року НАБУ провело обшук у заміському будинку колишньої дружини Вовка. Цей будинок було внесено до декларації лише за 2017 рік. Після обшуків львівський суд заарештував частину майна: документи, 20 тисяч доларів, цінні монети, три золоті зливки по 50 грам. Проте у жовтні 2017-го Апеляційний суд Київської області скасував арешт, пояснивши це тим, що його повинні були накладати в Києві. Натомість 17 липня 2020 року Вовку повідомили про підозру у створенні злочинної організації та захопленні влади. Вовку як Голові Окружного адміністративного суду Києва, разом з іншими суддями ОАСК оголосили про підозру, серед іншого, у прийнятті замовних рішень, а самому Вовку - у захопленні влади в системі судоустрою. При цьому сам Павло заперечував отримання підозри, заявивши, що він у відпустці. Павло заявив, що не має наміру йти з посади після скандалу з плівками, а записи розмов назвав сфальсифікованими. Водночас ЗМІ дізнались, що Вовк вже шість разів виїжджав з України від часу повномасштабного вторгнення. Зауважимо, що в грудні 2022 року американський уряд повідомив про введення санкцій проти чинного судді Окружного адміністративного суду Києва (ОАСК) Павла Вовка. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/skandalnogo-suddyu-vovka-vidstoronili-vid-1731517513.html"
"Спецпосланник США закликає ""боротись впритул"" з антисемітизмом","2024-11-13 20:01:00","Антисемітизм здатен підривати довіру до державної влади, роз'єднувати суспільство та знищувати демократію як всередині країни, так і на глобальній арені, створюючи серйозну загрозу національній та міжнародній безпеці. Про це заявила спеціальна посланниця США з боротьби з антисемітизмом Дебора Ліпштадт, повідомляє РБК-Україна з посиланням на її виступ. Це особливо яскраво можна побачити на прикладі Кремля, який використовує антисемітизм для поширення дезінформації та пропаганди, щоб виправдати своє повномасштабне вторгнення в Україну.  Цьогорічний форум, організаторами якого є Єврейська конфедерація України та The Jerusalem Post, присвячений питанням протистояння сучасній осі зла, яку утворюють Росія, Іран та Північна Корея, а також протидії антисемітизму в усьому світі. ""Уявлення про те, що антисемітизм обмежується маргіналами суспільства, є небезпечною помилкою. Він не ховається в тіні. Навпаки, він впливає на ставлення і поведінку в усіх сегментах нашої спільноти, від залів засідань до шкільних класів. З цією всепроникною ненавистю треба боротися впритул"", - наголосила Ліпштадт. На її переконання, антисемітизм загрожує не лише добробуту євреїв, а й демократії в усьому світі. Спеціальна посланниця США вважає, що роль Сполучених Штатів у вирішенні цього питання є вирішальною. Нещодавно США очолили глобальні зусилля з протидії різкому сплеску антисемітизму, до яких приєдналися понад 40 урядів та міжнародних організацій, включаючи Україну, задля запуску Глобальних керівних принципів протидії антисемітизму (Global Guidelines for Countering Antisemitism). ""Усі лідери повинні викривати антисемітизм завжди і всюди, де б він не виникав"", – заявила Ліпштадт. Цьогоріч основним майданчиком для проведення Kyiv Jewish Forum став Вашингтон. Медіапартнерами KJF-2024 виступили: NV, Oboz.ua, РБК-Україна, Telegraf.ua, Інтер.  Нагадаємо, KJF-2024 відкрився зі вступного слова президента Єврейської конфедерації України, віцепрезидента Всесвітнього Єврейського Конгресу Бориса Ложкіна. Він, зокрема, нагадав, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/spetsposlannik-ssha-zaklikae-borotis-vpritul-1731520873.html"
"Демократи визнали малоймовірною перемогу на виборах до Палати представників США, - CNN","2024-11-13 20:02:00","Перемога демократів на виборах до Палати представників США є малоймовірною. Це вже визнали й у самій Демократичній партії. Про це повідомляє РБК-Україна з посиланням на CNN.   За інформацією двох джерел видання, лідер демократів у Палаті представників Хакім Джеффріс визнав, що його партії, швидше за все, не вдасться повернути більшість у нижній палаті Конгресу США. За словами Джеффріса, перемога демократів на виборах математично можлива, але ""малоймовірна"". ""Вся вина лежить на мені"", - зазначив він під час закритої зустрічі з демократами. CNN звернула увагу, що це перший виступ Джеффріса перед членами партії та вперше, коли демократи визнали, що їм не вдасться повернути більшість.   Вибори у США Нагадаємо, у США минулого тижня відбулися не лише президентські вибори, а й вибори до Сенату та Палати представників. Станом на сьогодні невідомо, хто займе ще 12 місць у Палаті представників. За республіканцями вже 216 місць, а за демократами - 210. Для більшості у Палаті представників Республіканської партії необхідно отримати ще два місця. При цьому вже відомо, що республіканці отримали більшість у Сенаті. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/demokrati-viznali-maloymovirnoyu-peremogu-1731518420.html"
"Українська та ізраїльська трагедії глибоко переплетені з глобальним антисемітизмом, – Єврокомісія","2024-11-13 20:09:00","Два з половиною роки повномасштабного вторгнення Росії в Україну, а також рік, що минув з початку атаки ХАМАСу на Ізраїль, призвели до травм і смертей українського та ізраїльського народів, і обидві трагедії глибоко переплетені з глобальним зростанням антисемітизму. Про це заявила координаторка Єврокомісії з боротьби з антисемітизмом Катаріна фон Шнурбайн, повідомляє РБК-Україна з посиланням на її виступ. ""Рівень антисемітизму вже був тривожно високим до нападів ХАМАСу. З початком агресивної війни Росії проти України, яка загострила антисемітські настрої після погрому ХАМАСу та війни, що розпочалася в Газі, антисемітизм стрімко зріс"", - сказала Шнурбайн. Вона відзначила, що у Європі спостерігається значне зростання кількості інцидентів на ґрунті ненависті, спрямованих проти євреїв. Серед таких дій - підпали єврейських приміщень, в тому числі синагог, фізичні напади на євреїв, їхні будинки, ресторани і магазини. По всій Європі пам'ятники Голокосту були спотворені неправдивими порівняннями євреїв і нацистів, тим самим тривіалізуючи Шоа (Shoah, іврит: означає ""катастрофа"" або ""знищення"" і використовується для позначення Голокосту – Ред.). ""Майже всі євреї в ЄС стикаються з антисемітизмом онлайн чи офлайн, а вісім з десяти уникають носити чи демонструвати на людях предмети, за якими їх можна було б впізнати як євреїв. Інциденти, які ми спостерігали протягом останнього року, нагадали нам про найтемнішу сторінку в історії Європи. Можливо, вперше за довгу і болісну історію антисемітизму на цьому континенті ми не лише боремося з антисемітизмом, але й активно долучаємося до розвитку єврейського життя"", - повідомила Шнурбайн.  За її словами, Єврокомісія вжила заходів для підтримки української єврейської громади. Так, у 2023 році Комісія виділила 1,4 млн євро для надання першої допомоги, захисту та евакуації людей, включаючи тих, хто пережив Голокост, у безпечні місця в Україні та в ЄС. Крім того, було виділено 7 млн євро на боротьбу з антисемітизмом та збереження єврейської спадщини в Україні.  ""Наша кінцева мета - забезпечити євреїв життям без побоювань щодо безпеки і можливістю вести своє життя відповідно до своїх релігійних і культурних традицій, як і всі інші. І так само, як і єврейська громада в Україні та Європі, ми продовжуємо повністю підтримувати народ України в його боротьбі проти агресора"", - сказала координаторка Єврокомісії з боротьби з антисемітизмом. Як відомо, організаторами Kyiv Jewish Forum є Єврейська конфедерація України на чолі з Борисом Ложкіним, який також є віцепрезидентом Всесвітнього Єврейського Конгресу, та The Jerusalem Post.   Цьогоріч основним майданчиком для проведення П’ятого Київського єврейського форуму став Вашингтон. Медіапартнерами KJF-2024 виступили NV, Oboz.ua, РБК-Україна, Telegraf.ua, Інтер. Нагадаємо, KJF-2024 відкрився зі вступного слова президента Єврейської конфедерації України, віцепрезидента Всесвітнього Єврейського Конгресу Бориса Ложкіна. Він, зокрема, нагадав, що під час попереднього терміну Дональда Трампа Україна почала активніше отримувати військову підтримку, яка згодом допомогла протистояти російській агресії. ; Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinska-ta-izrayilska-tragediyi-gliboko-1731521391.html"
"Зимові шини для авто: чи варто переплачувати за бренд","2024-11-13 20:15:00","Жодних сумнівів не має бути: дорогі преміальні шини, особливо зимові, кращі за колеса з усіх інших сегментів. Але питання в іншому – наскільки гірші за них дешеві моделі? Чи годяться вони взагалі для використання? Про те, наскільки бюджетні шини гірші преміальних, читайте в матеріалі РБК-Україна. При підготовці статті були використані матеріали Nokian Tyres і Rosava. Офіційних норм, які б розподіляли шини на преміальні, бюджетні та середній сегмент, немає. Але є негласний перелік брендів і моделей, які всі визнають за преміум. Що, відповідно, підкріплено високою ціною. При тому у нижчих сегментах все складніше, наприклад, окремі вдалі моделі коліс-""бюджетників"" за деякими характеристиками можуть наздоганяти беззаперечних лідерів. Чим відрізняються дорогі шини від бюджетних Ціна – не єдина відмінність ""преміуму"" від ""бюджету"" – найважливіше те, що дешеві шини програють в експлуатаційних якостях. А як саме? Гумова суміш Для зимової шини принципово важлива якість гуми, з якої зроблено протектор. Заради кращого зчеплення з поверхнею дороги вона має бути якомога м’якішою на морозі. І при цьому м’яка гума повинна бути стійкою до зношування. Компаунди з такими малосумісними якостями відомі, проте вони недешеві, і не кожен виробник спроможний застосовувати для своїх шин такий матеріал. Відтак, дешеві покришки мають гірші показники, найчастіше – на слизькій дорозі, в тестах на гальмування і при швидкісному маневруванні. А ще в бюджетних шинах виробник економить на каркасі шини – якості текстилю і металокорду. Тому вони часто виходять менш стійкими до ударів на поганій дорозі, до того ж вони часто важкі, а це погіршує плавність ходу.  Малюнок протектора Як кожен елемент протектора впливає на поведінку шини, добре знають не тільки конструктори шин, а й вдумливі користувачі. Але конструкторське мистецтво в іншому – треба поєднати в одному малюнку кілька протиріч. Наприклад, високі зчіпні якості на сухій поверхні з такою ж стійкістю на мокрій дорозі. Або, скажімо, непросто узгодити в малюнку спроможність до керованості та високих гальмівних характеристик. Через це конструктори дешевих шин ігнорують деякі з характеристик, які вони вважають другорядними – наприклад, слухняністю машини при швидкісному маневруванні, або акустичним комфортом під час руху. Зі свого боку, провідні виробники не просто прораховують малюнок протектора з точки зору швидкого відводу води з зони контакту. Вони використовують такі блоки ламелів, які можуть нахилятися вперед або назад при старті з місця, але не хиляться вбік при різких маневрах (так звані 3D-ламелі). Виробничі прес-форми для виготовлення подібного протектора дуже дорогі, тож бюджетні виробники такий протектор не використовують. Шина у русі   Для створення гарної шини з широким комплексом якостей, потрібно проводити численні тестування дослідних зразків в умовах спеціального полігону – або власного, або орендованого. Це неприпустима розкіш для шинних брендів початкового рівня, тож вони використовують здебільшого комп’ютерні тестування. Це значить, що оцифровану модель нової шини ""обкатують"" в спеціальних комп’ютерних програмах. Це дає змогу досягти окремі більш-менш прийнятні характеристики, проте для створення шини з повним комплексом характеристик такої методики замало. З точки зору безпеки на дорозі Можливо, це пролунає несподівано, але дуже часто у повсякденному житті водій може довго не помічати різниці між преміальними і бюджетними шинами. Якщо стиль керування стриманий і зимова погода не готує відвертих катаклізмів, навіть дешева покришка буде працювати без зауважень. Однак, коли виникне певна складна ситуація (ожеледь, несподіваний снігопад, дитина на дорозі, помилка колеги-водія у сусідній смузі руху), стануть явними відмінності дешевої гуми і дорогої. Наприклад, може з’ясуватись, що машина на дешевих шинах швидко і без попередження зривається у занос, не слухається керма на сніговій каші, виходить на аквапланування вже на 50 км/год і не може без зносу передньої осі об’їхати неочікувану перешкоду.  Якщо коротко З дорогими преміальними покришками все зрозуміло – вони найкращі. А в нижчих сегментах хто чого вартий об’єктивно можуть показати тільки порівняльні тести. Щороку їх проводять спеціальні тестові інститути і великі автомобільні медіа, оприлюднюючи потім результати для загального ознайомлення. На них і варто орієнтуватись найбільш прискіпливим автомобілістам при виборі недорогих, але ефективних шин для зими. І знаючи свої вимоги і можливості, цілком реально підібрати дешеву шину з тими високими характеристиками, які найбільш важливі для вас – точніше, для тих шляхів, якими вам найчастіше доводиться їздити взимку. Нагадаємо, нещодавно РБК-Україна розповідало, як відрізнити кросовер від позашляховика.","https://www.rbc.ua/rus/news/zimovi-shini-avto-chi-varto-pereplachuvati-1731521670.html"
"Сибіга напередодні саміту G20 нагадав про позицію ""нічого про Україну без України""","2024-11-13 20:16:00","Україна має позицію щодо досягнення справедливого миру. Київ не прийме жодну ініціативу, яку розробили без України. Про це повідомляє РБК-Україна з посиланням на заяву глави МЗС Андрія Сибіги в ефірі телемарафону. Напередодні саміту G20, який пройде в Бразилії, Сибіга нагадав про сталу позицію України. ""Ми очікуємо, що будь-який форум, будь-яке засідання буде наближати справедливий мир для України, виходячи з принципу ""нічого про Україну без України"". Ми ніколи не приймемо жодну ініціативу, яку розробили без України"", - сказав глава МЗС. Він також наголосив, що Україна не погодиться на жодні компроміси з територіальною цілісністю та суверенітетом України. ""Ми також виходимо з того, що нам не потрібна ситуація чи маніпуляція з розуміння миру, як відсутність війни чи замороження конфлікту. Досягнення справедливого та всеосяжного миру для України"", - підсумував він. Зауважимо, що посол Великої Британії в Україні Мартін Гарріс також наголосив, що не може бути дискусії про мир для України без України. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/sibiga-naperedodni-samitu-g20-nagadav-pozitsiyu-1731519569.html"
"Підтримує допомогу Україні. Республіканці в Сенаті США обрали нового лідера","2024-11-13 20:30:00","Новим лідером республіканців у Сенаті США стане Джон Тун. Він підтримує допомогу Україні. Про це повідомляє РБК-Україна з посиланням на Reuters.   ""Ця команда республіканців єдина навколо порядку денного президента Трампа, і наша робота починається сьогодні"", - зазначив Тун. Як розповів представник Туна, під час голосування він здобув перемогу над сенатором Джоном Корніном (Техас). Рік Скотт, який є близьким союзником Трампа, вилетів ще в першому турі голосування. У свою чергу Reuters пише, що перемога Туна є ознакою того, що Сенат може зберегти деякий ступінь незалежності від Трампа наступного року. Республіканці отримають щонайменше 52 місця в Сенаті, де лише 100 місць. Що Тун говорив про Україну Варто зауважити, що Тун підтримував законопроекти, які передбачали виділення нової допомоги Україні від США. Також навесні цього року він зазначав, що лідерство США у допомозі Україні зараз дуже потрібне. ""Ми повинні переконатися, що Україна має зброю та ресурси, необхідні їй для перемоги над росіянами, тому що, якщо ми не посилаємо їм американську зброю, і вони переможуть в Україні, і увійдуть до країни НАТО, тоді ми посилатимемо американських синів і дочок"", - наголошував сенатор. До речі, раніше Дональд Трамп вирішив призначити наступним секретарем Департаменту внутрішньої безпеки США Крісті Ноем. Вона критикує допомогу Україні від США. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/pidtrimue-dopomogu-ukrayini-respublikantsi-1731520970.html"
"Адміністрація Байдена планує передати Україні суттєвий обсяг допомоги, - Сибіга","2024-11-13 20:43:00","Адміністрація чинного президента США Джо Байдена планує в останні тижні своєї каденції передати Україні суттєвий обсяг військової допомоги. Про це повідомляє РБК-Україна з посиланням на міністра закордонних справ України Андрія Сибігу в ефірі телемарафону. ""Маємо підтвердження щодо військової допомоги. Чинна адміністрація США планує в останні тижні своєї каденції передати Україні суттєвий обсяг військової допомоги"", - сказав Сибіга.  Допомога включатиме, зокрема, зброю та оплату контрактів на виробництво нових озброєнь, передбачених програмою на підтримку України. За словами міністра, це питання предметно і в деталях сьогодні він обговорив з держсекретарем США Ентоні Блінкеном у Брюсселі. ""Ми маємо чітку картину, чіткі часові рамки та чіткі обсяги допомоги, яка буде поставлена в Україну до кінця року"", - додав Сибіга. Допомога Україні від США Нагадаємо, нещодавно у ЗМІ з'явилась інформація про те, що адміністрація чинного президента США Джо Байдена планує ""терміново"" відправили 6 млрд доларів, які залишилися на допомогу Україні. Це хочуть зробити до інавгурації Дональда Трампа, яка відбудеться 20 січня 2025 року. За словами репортера з питань національної безпеки Politico Джека Деча, Білий дім вирішив піти на такий крок, оскільки після вступу Трампа на посаду може бути припинено постачання зброї Україні. Пізніше у Білому домі підтвердили, що Джо Байден зобов'язався витратити всі гроші, які залишилися на допомогу Україні, поки він перебуває на посаді президента США. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/administratsiya-baydena-planue-peredati-ukrayini-1731521083.html"
"В США затримали агента ЦРУ за злив планів Ізраїлю щодо Ірану, - NYT","2024-11-13 20:58:00","Агенту ЦРУ висунули звинувачення у США. Він нібито ""зливав"" плани Ізраїлю щодо відповіді Ірану. Про це повідомляє РБК-Україна з посиланням на The New York Times.   Правоохоронці висунули звинувачення співробітнику Центрального розвідувального управління США (ЦРУ) у розкритті секретних документів, які містили плани уряду Ізраїлю щодо відповіді Ірану за ракетну атаку на країну раніше цього року. Зазначається, що співробітнику ЦРУ Асіфу Рахману ще минулого тижня у федеральному суді штату Вірджинія були висунуті звинувачення в навмисному зберіганні та передачі інформації національної оборони відповідно до закону ""Про шпигунство"". Затримання агента ЦРУ Агенти ФБР затримали Рахмана у вівторок у Камбоджі. Він постав перед федеральним судом Гуаму минулого четверга. Документи, датовані серединою жовтня, були підготовлені Національним агентством геопросторової розвідки США, яке аналізує зображення та інформацію, зібрану американськими супутниками-розвідниками. Відомство допомагає у таємних і військових операціях. Інформація в документах, яка є ""суворо секретною"", детально описує інтерпретацію супутникових знімків, які проливали світло на підготовку можливого удару Ізраїлю по Ірану, включаючи типи ракет, літаків та інших літальних апаратів. Минулого місяця ці документи почали поширюватися в додатку Telegram. Чиновники США раніше заявляли, що не знають, звідки були взяті ці документи, і що вони шукали першоджерело витоку. Сам Рахман працював за кордоном на ЦРУ, і в судових документах вказується, що він мав дозвіл із доступом до конфіденційної та чутливої інформації, що є звичайною процедурою для багатьох співробітників ЦРУ, які працюють з секретними матеріалами. Удар Ізраїлю по Ірану та відповідь на нього Нагадаємо, що ще у ніч на 26 жовтня Ізраїль завдав удару у відповідь по Ірану за ракетний обстріл своєї території 1 жовтня. В результаті атаки з ладу було виведено найважливіший компонент іранської програми виробництва балістичних ракет. Іранські ЗМІ із посиланням на джерела повідомляли тоді, що Іран нібито не планує відповідати на ізраїльський удар. Однак 31 жовтня Axios з посиланням на джерела писало, що Іран планує вдарити Ізраїлю з території Іраку. Атаку можуть здійснити проіранські бойовики. За даними джерел, в ході обстрілу планується застосувати велику кількість балістичних ракет та дронів. За даними The New York Times, Хаменеї наказав своїм підлеглим підготувати удар по Ізраїлю. Зауважимо, що Ізраїль активно комунікує з США щодо атак у відповідей на агресію Ірану. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ssha-zatrimali-agenta-tsru-zliv-planiv-izrayilyu-1731521869.html"
"Яку роботу у Польщі українцям найлегше знайти: дані аналітиків","2024-11-13 21:01:00","У 2025 році українські біженці в Польщі зможуть найпростіше знайти роботу у декількох галузях. Це може стати першим кроком до подальшої інтеграції у країні. Про це заявили аналітики Gremi Personal, повідомляє РБК-Україна з посиланням на інформативний портал inPoland. Зазначається, що у Польщі залишається великий попит на некваліфіковану робочу силу на складах. Аналітики прогнозують, що у наступному році вакансії для українців будуть доступні на складах різного типу, включно з одягом, аптечними товарами, поліграфією, а також складах з пластиковими, гумовими та металевими деталями. Таке працевлаштування є простішим, адже для нього не потрібні ані спеціальні навички, ані знання польської мови. Іншою особливістю польського ринку праці аналітики відзначають активну модернізацію складів і заводів, завдяки чому зменшується фізичне навантаження на працівників. Зазначається, що саме застосування нових технологій сприятиме полегшенню умов праці та підвищенню її ефективності. Однак на ринку є інші пропозиції. Українські біженці також можуть розглянути вакансії операторів навантажувача - популярну позицію на складах та виробництвах. Зазначається, що середня заробітна плата операторів навантажувача варіюється від 4500 (45 000 грн) до 6000 (60 000 грн) злотих на місяць. Також аналітики очікують, що у наступному році у Польщі буде значний попит на працівників у харчовій промисловості, де вони займатимуться пакуванням і виробництвом продуктів, таких як напівфабрикати, снеки, оливки та цукерки. Окрім цього, для українських спеціалістів із високим рівнем кваліфікації 2025 рік відкриває перспективи в галузях фінансів та продажів. Повідомляється, що польські компанії шукають кваліфікованих менеджерів з продажу, фінансистів та бухгалтерів, які володіють польською мовою. Аналітики зауважили, що фахівці в цих сферах можуть розраховувати на зарплату від 14 500 (145 000 грн)до 16 500 (165 000 грн) злотих на місяць. Нагадаємо, що Польща змінила деякі правила для іноземців. Також ми розповідали про те, чи треба українцям у Польщі міняти Pesel UKR на CUKR. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ku-robotu-polshchi-ukrayintsyam-naylegshe-1731524512.html"
"Трамп пожартував, що може балотуватися на третій термін","2024-11-13 21:12:00","Обраний президент США Дональд Трамп виступив у Палаті представників США. Він жартівливо згадав про балотування на третій термін. Як повідомляє РБК-Україна, заяву Трампа наводить ABC News.   ""Підозрюю, я більше не балотуватимуся, якщо ви не зробите щось інше, якщо тільки не скажете, що ""він настільки хороший, що нам доведеться щось вигадати"", - зазначив Трамп. Варто зауважити, що 22 поправка в Конституцію США категорично забороняють балотуватися на третій термін. І скасувати чи обійти цю поправку на практиці Трампу буде неможливо. Перемога Трампа на виборах Нагадаємо, минулого тижня Дональд Трамп зміг з великим відривом перемогти на президентських виборах. Його опонент Камала Гарріс набрала на кілька мільйонів менше голосів. Очікується, що інавгурація Трампа пройде 20 січня 2025 року. До цього президентом залишається Джо Байден. До речі, сьогодні Трамп та Байден зустрілися у Білому домі. Вони обговорили передачу мирної передачі влади. Це буде вже другий термін Трампа. Вперше він став президентом у 2017 році. У 2020 році він програв на виборах Джо Байдену. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tramp-pozhartuvav-shcho-mozhe-balotuvatisya-1731523028.html"
"Росіяни атакували дроном промисловий об'єкт у Полтавській області","2024-11-13 21:16:00","Російські війська ввечері 13 листопада атакували Полтавську область. Окупанти вдарили дроном по промисловому обʼєкту в Миргородському районі. Про це повідомляє РБК-Україна з посиланням на Telegram глави Полтавської ОВА Філіпа Проніна. ""Ворог атакував Полтавську область БПЛА. Завдав удару по промисловому обʼєкту в Миргородському районі"", - повідомив Пронін. За попередньою інформацією, постраждалих внаслідок атаки немає.   Обстріл України 13 листопада Нагадаємо, у ніч на 13 листопада російські війська атакували Україну, використавши 90 дронів та шість ракет. Силам ППО вдалося збити 37 безпілотників та чотири ракети, у тому числі балістику. Зокрема, загарбники влаштували ракетно-дроновий удар по Києву. Подібна атака була першою за останні 73 дні. ППО вдалося збити кілька ракет і десяток дронів, що летіли на столицю. Окрім того, у Київській області почалася пожежа на складі у Броварському районі, одна людина постраждала. В області працювала ППО по російських ""Шахедах"". Також окупанти завдали ударів по Запоріжжю. Внаслідок ворожого обстрілу постраждали об'єкти інфраструктури. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-atakuvali-dronom-promisloviy-ob-1731524836.html"
"АРМА звинувачують у неефективній роботі й закликають до перезавантаження: у чому причина","2024-11-13 21:22:00","Неефективна робота Агентства з розшуку та менеджменту активів (АРМА) під керівництвом Олени Думи стала приводом для закликів про її відставку та термінове перезавантаження відомства. Про це повідомляє РБК-Україна з посиланням на УНІАН. Як повідомляє видання, попри обіцяну реформ, держава втрачає контроль над важливими ресурсами, що підриває економіку та суспільну довіру.  Зазначається також за останні 30 років з України було виведено понад 100 мільярдів доларів, і саме АРМА мала б стримувати цей процес. Натомість агентство сприяє втратам активів, що вдаряє по антикорупційній стратегії країни. Аналітик Тарас Загородній, керуючий партнер Національної антикризової групи, також зазначає, що діяльність АРМА веде до мільярдних втрат для бюджету. Він наголосив на необхідності рішучих змін, адже АРМА, на його думку, діє всупереч інтересам держави. В цілому експерти закликають уряд до негайних дій: перезавантаження АРМА та відставки Думи.  Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/arma-zvinuvachuyut-neefektivniy-roboti-y-1731526084.html"
"Німеччина до кінця року передасть Україні шосту систему IRIS-T","2024-11-13 21:27:00","Шоста із запланованих систем ППО IRIS-T від Німеччини надійде в Україну. Це відбудеться до кінця цього року. Про це повідомляє РБК-Україна з посиланням на сайт президента України. Президент України Володимир Зеленський провів телефонну розмову з канцлером Німеччини Олафом Шольцом. Зеленський подякував за всю вагому військову підтримку з боку ФРН та її лідерство в об’єднанні зусиль партнерів для допомоги Україні. ""Президент України та канцлер Німеччини обговорили продовження оборонної співпраці. Олаф Шольц повідомив, що шоста із запланованих систем ППО IRIS-T надійде в Україну до кінця цього року. Приділили увагу й обсягам постачання систем протиповітряної оборони на наступний рік і можливій додатковій допомозі засобами ППО від Німеччини"", - йшлось в заяві. Крім того, під час розмови лідери сфокусувалися на тому, які ще зусилля потрібні для найкращої оборонної та політичної підтримки України, а також скоординували спільні кроки на найближчий час. Ба більше, Зеленський наголосив, що українське бачення справедливого й тривалого миру має бути представлене на зустрічі G20 у Бразилії, та подякував за те, що в цьому Україна може розраховувати на Німеччину. Зауважимо, що раніше сьогодні глава МЗС України Андрій Сибіга нагадав, що Україна має позицію щодо досягнення справедливого миру. Нагадаємо, що IRIS-T - зенітний ракетний комплекс середнього радіуса дії німецького виробництва. Це одна з найсучасніших систем ППО у Німеччині. Комплекс призначений для знищення літаків, гелікоптерів, безпілотників та крилатих ракет. Раніше канцлер Німеччини Олаф Шольц анонсував передачу Україні ще 17 систем IRIS-T до семи, які вже отримали ЗСУ. Детальніше про те, як українські військові можуть застосувати додаткові IRIS-T - у матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/nimechchina-kintsya-roku-peredast-ukrayini-1731523333.html"
"Байден зустрінеться із Сі Цзіньпіном під час візиту до Перу, - Reuters","2024-11-13 21:40:00","Президент США Джо Байден 16 листопада відвідає Перу для участі у форуму Азіатсько-Тихоокеанського економічного співробітництва. Там він проведе зустріч з лідером Китаю Сі Цзіньпіном. Про це повідомляє РБК-Україна з посиланням на Reuters. Агентство зазначає, що ця зустріч із Сі Цзіньпіном, ймовірно, стане останньою для Байдена на посту президента США. Очікується, що лідери проведуть переговори кулуарах форуму Азіатсько-Тихоокеанського економічного співробітництва в столиці Перу Лімі. Вони обговорять ""низку глобальних гарячих точок"", включно з підвищеною напруженістю у відносинах між Вашингтоном та Пекіном. Зазначається, що востаннє Байден говорив з китайським лідером телефоном у квітні цього року. ""Розмови були непростими. Ця відвертість була важливою в управлінні відносинами"", - сказав Reuters один з посадовців. Відносини США та Китаю Зазначимо, США та Китай конкурують за світове лідерство. Йдеться не лише про економічну сферу, але й політичний вплив, військові можливості, технології та космічну сферу. Востаннє Байден та Сі Цзіньпін зустрічалися 15 листопада 2023 року на полях саміту Азіатсько-Тихоокеанського економічного співробітництва у Сан-Франциско. Нещодавно повідомлялося, що Байден та Сі Цзіньпін зустрінуться в Ріо-де-Жанейро під час саміту G20 наступного тижня. У Китаї, вперше коментуючи нещодавні вибори у США, заявили, що сподіваються на подальше мирне та взаємовигідне співіснування. Натомість Пекін відмовився коментувати погрози Дональда Трампа щодо збільшення мит на китайські товари. Днями Сі Цзіньпін провів телефонну розмову з Трампом. Китайський лідер привітав республіканця із перемогою на виборах президента США. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/bayden-zustrinetsya-iz-si-tszinpinom-pid-1731523232.html"
"Близько 30% маріупольців, які виїхали з міста на початку війни, повернулися назад в окупацію","2024-11-13 21:43:00","Близько 30% маріупольців, які виїхали з міста на початку війни, повернулися назад в окупацію. Негативна тенденція спостерігається і по інших громадах. Про це повідомляє РБК-Україна з посиланням на засідання секції Асоціації міст України з питань тимчасово окупованих та деокупованих територій. ""Переважно, це відбувається через російську пропаганду та відсутність власного житла. Люди не мають де жити та не мають можливості відновити ті умови, що були у них до початку повномасштабного вторгнення, через це вони змушені повертатися в окупацію. Тому спільним завданням для держави та місцевої влади є створення якісного та доступного соціального житла, яке збереже людей в Україні та стане основою для їх повернення з-за кордону"", - розповів голова Секції АМУ з питань тимчасово-окупованих та деокупованих громад, мер Маріуполя Вадим Бойченко. Ще однією з причин експерти називають зневіру людей у справедливості. Адже люди розраховували, що отримають компенсації за втрачене майно. Механізм для реалізації цього вже створений та працює, однак потребує значних коштів. На сьогодні був запущений перший етап програми ""єВідновлення"", яким вже скористалися більше ніж 73 тисячі українських сімей - це компенсація за пошкоджене житло. Більше ніж 10 тисяч житлових сертифікатів за другим етапом програми були згенеровані, із них понад 4 з половиною тисячі українських родин вже перетворили свої житлові сертифікати на нове житло. Важливим елементом у системі відшкодування відіграє Міжнародний реєстр збитків, завданих агресією РФ проти України. Не менш важливою його роллю є створення доказової бази для судів та міжнародних трибуналів. ""Реєстр збитків - фундамент для використання міжнародної допомоги та заморожених російських активів на відбудову України. Однак його значення виходить за межі фінансових питань - він захищає правду, яка буде важливою для майбутніх поколінь. Він допоможе відновити права кожного українця, який постраждав від війни. Без цієї реєстрації ми ризикуємо втратити можливість відшкодування та дозволити світу забути масштабні трагедії. Справедливість - це не лише компенсація. Це пам'ять, яка не дасть злочинам повторитися"", - зазначила голова комітету Верховної ради з питань організації державної влади, місцевого самоврядування, регіонального розвитку та містобудування, народний депутат Олена Шуляк. Наразі у Реєстрі збитків зафіксовано понад 10 тисяч заяв, які стосуються матеріальних прав фізичних осіб. На сьогодні затверджено перелік із 45 категорій, які можуть бути внесені до реєстру. Директорка з комунікацій SCM та членкиня наглядової ради ГО ""Маріуполь.Реборн"" Наталія Ємченко розповіла, що SCM та ""Метінвест"" були першими, хто почав судитися з Росією. ""Ми, як великий бізнес, будемо робити все, що ми можемо робити, і ми не перекладаємо цю відповідальність ні на кого, для того, щоб зло було покаране, але це неможливо зробити, якщо система не буде для цього готова. Ми не зможемо створити виняток, потрібно змінювати систему. Справедливість була одним із найбільших запитів від людей тоді, коли ми створювали Mariupol Reborn"", - заявила вона. Нагадаємо, згідно з даними Світового банку, потреба у відновленні за прямими збитками, завданими агресією РФ в Україні оцінюється близько 6,3 трильйона гривень. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/blizko-30-mariupoltsiv-ki-viyihali-mista-1731526984.html"
"На саміті G20 позиція України буде представлена в усіх відповідних дискусіях, - Зеленський","2024-11-13 21:53:00","Наступного тижня в Бразилії відбудеться саміт G20. Україна домовляється із партнерами, щоб її позиція була представлена в усіх відповідних дискусіях. Про це повідомляє РБК-Україна з посиланням на вечірнє звернення президента України Володимира Зеленського. Зеленський розповів про сьогоднішню розмову з канцлером Німеччини Олафом Шольцом. ""Німеччина - лідер у підтримці саме ППО. І ми обговорили зараз постачання ще однієї системи IRIS-T і роботу надалі над розвитком повітряного щита"", - розповів президент. Зеленський та Шольц також обговорили формат ""Рамштайн"". За словами глави держави, ця співпраця принесла багато користі Україні та всім партнерам. ""І також обговорили підготовку зустрічі G20 в Бразилії - вже наступного тижня. Домовляємось із партнерами, щоб позиція України була представлена в усіх відповідних дискусіях. Тільки разом світ здатен гарантувати справді надійний мир і тривалий спокій для міжнародних відносин"", - зазначив президент. Саміт G20 у Бразилії Нагадаємо, 18-19 листопада у Ріо-де-Жанейро (Бразилія) відбудеться саміт G20. Міністр закордонних справ України Андрій Сибіга напередодні саміту G20 нагадав про позицію ""нічого про Україну без України"". Він зазначив, що Україна має позицію щодо досягнення справедливого миру. Київ не прийме жодну ініціативу, яку розробили без України. Він також наголосив, що Україна не погодиться на жодні компроміси з територіальною цілісністю та суверенітетом України. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/samiti-g20-pozitsiya-ukrayini-bude-predstavlena-1731526648.html"
"Україна здатна створити ядерну бомбу за кілька місяців, якщо США скоротять допомогу, - The Times","2024-11-13 22:01:00","Україна може розробити ядерну бомбу протягом декількох місяців. Це може статись, якщо новообраний президент США Дональд Трамп припинить військову допомогу Києву. Про це повідомляє РБК-Україна з посиланням на The Times. В аналітичній записці, підготовленій для Міністерства оборони України, йдеться про те, що Україна зможе швидко створити базовий пристрій з плутонію за технологією, подібною до бомби ""Fat Man"", скинутої на Нагасакі в 1945 році. ""Створення простої атомної бомби, як це зробили Сполучені Штати в рамках Манхеттенського проекту, не було б складним завданням і 80 років потому"", - йдеться в документі. Видання пояснило, що не маючи часу на будівництво і запуск великих потужностей, необхідних для збагачення урану, у воєнний час Україні довелося б покладатися на використання плутонію, видобутого з відпрацьованих паливних стрижнів, вивезених з українських ядерних реакторів. Водночас, варто зауважити, що Україна все ще контролює дев'ять діючих реакторів і має значний ядерний досвід, попри те, що в 1996 році вона відмовилася від третього за величиною ядерного арсеналу у світі. ""Вага плутонію, наявного в Україні, може бути оцінена в сім тонн... Значний арсенал ядерної зброї потребував би набагато менше матеріалу... Кількість матеріалу достатня для сотень боєголовок з тактичною потужністю в кілька кілотонн"", - йдеться у звіті. Автори документа підсумували, що така бомба мала б приблизно десяту частину потужності ""Fat Man"". Проте автор доповіді Олексій Їжак, завідувач відділу Національного інституту стратегічних досліджень України, урядового науково-дослідного центру, який є консультативно-дорадчим органом при президенті та Раді національної безпеки та оборони України зауважив, що навіть цього було б достатньо, щоб знищити цілу російську авіабазу або сконцентровані військові, промислові чи логістичні об'єкти. Хоча, важливо відзначити, що точна потужність ядерного удару була б непередбачуваною, оскільки для нього використовувалися б різні ізотопи плутонію.   Нагадаємо, що минулого місяця президент Зеленський заявив, що сказав Трампу, що Україні знадобиться ядерна зброя, щоб гарантувати безпеку його країни, якщо їй не дадуть вступити до НАТО, як того вимагає президент Путін. Пізніше Зеленський заявив, що мав на увазі відсутність альтернативних гарантій безпеки, а українські офіційні особи відтоді заперечують, що Київ розглядає можливість ядерного переозброєння. Детальніше про те, чи може Україна створити ядерну зброю і чому про це заговорили, можна дізнатись в матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayina-zdatna-stvoriti-dernu-bombu-kilka-1731527920.html"
"В Україні можуть перевірити установи, які проводять ВЛК","2024-11-13 22:06:00","Міністерство оборони України хоче влаштувати перевірку установ, які проводять військово-лікарські комісії. Це необхідно, щоб запобігти порушенням. Про це повідомляє РБК-Україна з посиланням на заяву речника Міністерства оборони України Дмитра Лазуткіна в ефірі телемарафону.   ""Міністерство оборони планує ініціювати можливість перевірок, інспекцій установ, які проводять ВЛК"", - зазначив Лазуткін. Він уточнив, що такі перевірки мають забезпечити виконання правил мобілізації та дотримання медичних стандартів. При цьому, як додав речник Міноборони, відповідальність за порушення у процесі мобілізації може нести як МОЗ, так і Міноборони. У разі якщо порушення сталися на етапі медогляду, відповідальні МОЗ та Національна служба здоров'я України. Але якщо був неправильний висновок ВЛК, реагувати має Міноборони. Корупція у ВЛК Нагадаємо, українські правоохоронці вже неодноразово викривали корупційні схеми, які організовували співробітники ВЛК. Зокрема, як з'ясували у 2023 році правоохоронці, голова військово-лікарської комісії у Подільському районі Києва підробляв довідки для виїзду чоловіків за кордон. При цьому у Хмельницькому заступник голови ВЛК вимагав хабар у військового, щоб визнати його обмежено придатним. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayini-mozhut-pereviriti-ustanovi-ki-provodyat-1731525049.html"
"У Білому домі розкрили деталі зустрічі Байдена з Трампом","2024-11-13 22:21:00","Президент США Джо Байден та Дональд Трамп, який переміг на президентських виборах, провели змістовний обмін думками. Вони обговорювали важливі питання. Про це заявила прес-секретар Білого дому Карін Жан-П'єр, повідомляє РБК-Україна з посиланням на CNN.   ""Вони обговорили важливі питання національної безпеки та внутрішньої політики, які стоять перед країною та світом"", - розповіла Жан-П'єр. За її словами, Байден також торкнувся важливих пунктів у планах Конгресу на перехідний період, у тому числі фінансування уряду та додаткового фінансування на випадок стихійних лих. Також прессекретар уточнила, що Байден під час зустрічі з Трампом повторив своє запевнення у тому, що його адміністрація ""забезпечить упорядкований перехід та мирну передачу влади"". Зустріч Байдена та Трампа Нагадаємо, сьогодні, 13 листопада відбулася перша зустріч президента США Джо Байдена та обраного президента США Дональда Трампа після того, як він переміг на виборах минулого тижня. Переговори відбулися у Білому домі. Зокрема, Трамп подякував Байдену за плавний перехід влади. Варто зауважити, що інавгурація Трампа запланована на 20 січня. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/bilomu-domi-rozkrili-detali-zustrichi-baydena-1731526915.html"
"У Киргизстані заявили про спробу перевороту: кілька осіб заарештовано, - Reuters","2024-11-13 22:34:00","У Киргизстані заявили про спробу перевороту. Сімох людей було заарештовано за підозрою в організації масових заворушень з метою повалення уряду напередодні місцевих виборів. Про це повідомляє РБК-Україна з посиланням на Reuters. Міністерство внутрішніх справ заявило, що осіб підозрюють у використанні спортивних ігор та інших змагань у столиці Бішкеку для розпалювання заворушень. ""Під виглядом національних спортивних ігор вони мали намір закликати до насильницьких дій, мали намір висунути антиконституційні заклики, та дестабілізувати ситуацію для подальшого силового захоплення влади 17 листопада"", - повідомили у відомстві. За попередньою інформацією, серед затриманих є кілька іноземних громадян і колишній заступник генпрокурора. Водночас, видання повідомляє, що влада вилучила зброю та боєприпаси в ймовірних організаторів заворушень. А також: 1000 пляшок горілки, ""щоб напити натовп"", 2000 пляшок води,  тонну рису, та коня, призначеного для забою. Зауважимо, що у Киргизстані 17 листопада відбудуться вибори до місцевих рад у кількох районах.   Нагадаємо, що раніше цього року у столиці Киргизстану спалахнули заворушення. Детальніше по ситуацію, можна дізнатись в матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/kirgizstani-zayavili-sprobu-perevorotu-kilka-1731525429.html"
"У МЗС відреагували на чутки про можливості України створити ядерну бомбу","2024-11-13 22:46:00","Україна не має наміру створювати ядерну зброю. Вона й надалі виконуватиме положення Договору про нерозповсюдження ядерної зброї.   Про це повідомляє РБК-Україна з посиланням на спікера Міністерства закордонних справ України Георгія Тихого у Twitter.   ""Україна віддана Договору про нерозповсюдження ядерної зброї; ми не маємо, не розробляємо і не збираємося створювати ядерну зброю"", - наголосив Тихий. Він нагадав, що Україна тісно співпрацює з Міжнародним агентством з атомної енергії та повністю відкрита для моніторингу МАГАТЕ, що ""виключає використання ядерних матеріалів у військових цілях"". Чутки про ядерну зброю Нагадаємо, сьогодні видання The Times написало про те, що у разі припинення допомоги від США Україна могла б розробити ядерну бомбу протягом кількох місяців. Як стверджували журналісти, аналітичну записку щодо створення ядерної бомби підготували для українського Міністерства оборони. У записці нібито сказано, що для створення ядерної бомби Україна могла б використати плутоній, який видобувають з відпрацьованих паливних стрижнів. Їх використовують на українських ядерних реакторах. Тієї кількості плутонію, яку має Україна, ""може вистачити на сотні боєголовок"". Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/mzs-vidreaguvali-chutki-mozhlivosti-ukrayini-1731530640.html"
"Під Новосибірськом солдати влаштували масову втечу з військової частини","2024-11-13 22:50:00","Від 10 до 15 російських солдатів влаштували втечу з військової частини під Новосибірськом. Відомо, що кілька із них воювали проти України. Про це повідомляє РБК-Україна з посиланням на ""Агентство.Новости"" у Telegram.   Як пише російське видання, перед втечею з військової частини солдати влаштували погром. При цьому кілька військових раніше були притягнуті до кримінальної відповідальності. Обережно! На відео присутня ненормативна лексика.   Першим втечу підтвердив голова селища Коченєво Євген Антіпов. Саме у цьому населеному пункті знаходиться військова частина. Чиновник писав, що втекли 10 військових, вони поїхали з селища на таксі. Після цього чотирьох втікачів затримали. При цьому пізніше російські ЗМІ написали, що було затримано ще трьох солдатів, які брали участь у втечі. Як розповіла у коментарі ""Агентство.Новости"" сестра одного з названих у ЗМІ учасників втечі, всього з військової частини втекли 15 військових. Одним з них, ймовірно, був раніше засуджений Олександр Богачов, який отримав поранення на війні в Україні та хотів, щоб його звільнили від подальшої служби. Але натомість окупанта вирішили відправити назад до України. Видання звернуло увагу, що це одна з найбільш масових втеч військових із військових частин з початку повномасштабної війни.   До речі, раніше було відомо, що росіяни на різних напрямках виставляли загороджувальні загони, щоб не дати своїм солдатам втекти з поля бою. Зокрема, загороджувальні загони з кадировців було зафіксовано у червні цього року на півночі Харківської області. Росіяни зайшли туди у травні, але їхній наступ провалився, оскільки вони не змогли прорвати оборону українських захисників. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/pid-novosibirskom-soldati-vlashtuvali-masovu-1731529328.html"
"У Франції прокуратура просить ув'язнити на 5 років лідерку ультраправих Марін Ле Пен","2024-11-13 22:58:00","Прокуратура Парижу просить 5 років увʼязнення для лідерки французької ультраправої партії ""Національне обʼєднання"" Марін Ле Пен. Її звинувачують у розтраті коштів із фондів Європейського Союзу. Про це повідомляє РБК-Україна з посиланням на BFMTV. Як повідомляється, прокуратура також вимагає заборонити Ле Пен обиратися на політичні посади на строк до 10 років. Раніше лідерка ультраправих говорила, що планує обиратися на посаду президента Франції у 2027 році. Зазначається, що якщо Ле Пен визнають винною, вона може оскаржити вирок. Питання полягатиме в тому, чи почнеться судовий процес до президентських виборів у Франції.   У чому звинувачують Ле Пен Нагадаємо, у березні стало відомо, що колишнього кандидата на президентських виборах у Франції та лідерку французької ультраправої партії ""Національне обʼєднання"" Марін Ле Пен та її родичів судитимуть за звинуваченням у розкраданні кількох мільйонів євро із фондів Євросоюзу. Ле Пен та ще 26 осіб підозрюють у тому, що вони створили систему винагород у розмірі 21 тисяч євро для своїх помічників, які щомісяця виділялися з фондів Євросоюзу кожному депутату для оплати помічників парламенту. Підраховано, що Ле Пен направила своїм соратникам 6,8 млн євро в період з 2009 по 2017 рік. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/frantsiyi-prokuratura-prosit-uv-yazniti-5-1731529510.html"
"Трамп під час зустрічі з Байденом обговорив ситуацію в Україні","2024-11-13 23:11:00","Новообраний президент США Дональд Трамп сьогодні зустрівся з нинішнім американським лідером Джо Байденом. Серед іншого вони обговорили ситуацію в Україні. Про це повідомляє РБК-Україна з посиланням на CNN. Трамп повідомив, що під час зустрічі з Байденом вони говорили про конфлікти на Близькому Сході, а також про війну в Україні. ""Я хотів - я запитав про його погляди, і він пояснив мені їх... Також ми дуже багато говорили про Близький Схід. Я хотів знати його погляди на те, де ми знаходимося і що він думає. І він розповів мені про них, він був дуже люб'язний"", - сказав Трамп.   Нагадаємо, що сьогодні президент США Джо Байден прийняв у Білому домі майбутнього президента Дональда Трампа. Це була перша їх зустріч після виборів президента. У Білому домі розкрили деталі зустрічі Байдена з Трампом. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/tramp-pid-chas-zustrichi-baydenom-obgovoriv-1731530647.html"
"Росіяни скоцентрували атаки на двох напрямках у Донецькій області, - Генштаб","2024-11-13 23:18:00","З початку доби 13 листопада на фронті відбулося 151 бойове зіткнення. Російські загарбники продовжують найбільші штурми позицій ЗСУ на Покровському та Курахівському напрямках у Донецькій області. Про це повідомляє РБК-Україна з посиланням на вечірнє зведення Генштабу ЗСУ. Ворожі обстріли Противник завдав 70 авіаційних ударів із застосуванням 115 керованих авіабомб (КАБів), 787 ударів дронами-камікадзе та майже 3859 разів обстріляв позиції наших військ і населених пунктів із використанням різних типів озброєння. Ситуація на напрямках На Харківському напрямку окупанти впродовж дня здійснили вісім атак поблизу Вовчанська та Високої Яруги. Три боєзіткнення досі тривають. На Куп’янському напрямку Сили оборони відбили 12 атак. Активність противник проявляв у районах Лозової, Кучерівки, Петропавлівки, Колісниківки, Загризового, Кругляківки та Першотравневого. Авіаційних ударів зазнали Піщане, Ківшарівка, Загризове та Богуславка. На Лиманському напрямку за день ворог вісім разів атакував ЗСУ, намагався просунутися в напрямку Чернещини, Зарічного, Новоєгорівки і Тернів. Ворог завдав ударів керованими авіабомбами (КАБами) та некерованими авіаційними ракетами (НАРами) по Сергіївці, Новоєгорівці, Ямполівці та Тернах. На Краматорському напрямку відбулося одне боєзіткнення у районі Ступочок. Сіверськ та Званівка зазнали ударів КАБами. На Торецькому напрямку ворог сім разів намагався вклинитися у нашу оборону. Впродовж дня окупанти атакували в районах Неліпівки та Торецька. Авіаційних ударів ворог завдав у районах Дачного, Торецька, Миколаївки, Петрівка, Краматорськ та Костянтинівка. На Покровському напрямку з початку доби в районах Сухої Балки, Променя, Лисівки, Крутого Яру, Григорівки, Даченського, Миролюбівки, Петрівки, Новоолексіївки, Пустинки наші війська відбивали 36 наступальних та штурмових дій ворога. Одне з них ще триває. Наші війська вживають заходів з утримання визначених рубежів, дають жорстку відсіч. КАБами ворог атакував Пушкіне, Мирноград, Шевченко та Петрівку, НАРами вдарив по Сухій Балці. За попередніми даними, за сьогодні ворог втратив понад 400 осіб вбитими та пораненими, також українські військовослужбовці знищили два танки, три бойові броньовані машини, десять одиниць автомобільної техніки. Окрім того, два танки, вісім одиниць автомобільної техніки було суттєво пошкоджено. На Курахівському напрямку на цей час доби нараховується 40 бойових зіткнень. Загарбники зберігають активність, намагаючись йти вперед у районах населених пунктів Берестки, Іллінка, Новоселидівка, Сонцівки, Кремінної Балки, Вознесенка, Новодмитрівка, Максимільянівка, Дальнє, Антонівка та Катеринівка. На Курахове було скинуто два КАБи. За наявною інформацією, за сьогодні ворог на даному напрямку втратив два танки, три бойові броньовані машини, тринадцять одиниць автомобільної техніки. Також було пошкоджено один танк і три одиниці автомобільної техніки. На Времівському напрямку окупанти десять разів атакували біля населених пунктів Рівнопіль, Новопіль, Трудове, Костянтинопольське та Макарівка. П’ять атак уже відбито. На Оріхівському напрямку наші війська зупинили три атаки противника у напрямках Новоданилівки та Новоандріївки. Райони населених пунктів Наталівка і Запоріжжя були атаковані чотирма КАБами. На Придніпровському напрямку ситуація суттєвих змін не зазнала, втрат позицій і територій не допущено. Українські воїни відбили п’ять штурмів російських загарбників. Водночас, противник завдав авіаудару двадцятьма НАРами по Козацькому. Ситуація на фронті та повітряні атаки У середу, 13 листопада, росіяни під час атаки на Куп'янському напрямку перевдягнулися у форму ЗСУ. Також сьогодні СБУ провела спецоперацію та підірвала в окупованому Севастополі автомобіль з капітаном Чорноморського флоту РФ. Від отриманих травм військовий помер на місці. Тим часом у Харкові російський дрон атакував житловий будинок. Постраждали четверо людей. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/rosiyani-skotsentruvali-ataki-dvoh-napryamkah-1731532531.html"
"Держсекретар, генпрокурор і не тільки. Трамп обрав ще трьох людей до своєї адміністрації","2024-11-13 23:20:00","Майбутній президент США Дональд Трамп обрав ще трьох людей до своєї адміністрації. Зокрема, державного секретаря, генерального прокурора та директора Національної розвідки. Про це повідомляє РБК-Україна з посиланням на The Guardian та акаунт Дональда Трампа у соцмережі Х. Трамп офіційно назвав сенатора Марка Рубіо своїм майбутнім держсекретарем. Раніше про його кандидатуру писали американські ЗМІ. ""Сенатор Марк Рубіо, штат Флорида, висунутий на посаду Державного секретаря США. Марк є високоповажним лідером і дуже потужним голосом за свободу. Він буде сильним захисником нашої нації, справжнім другом наших союзників і безстрашним воїном, який ніколи не відступить перед нашими ворогами"", - заявив обраний президент. Також Трамп запропонував на посаду генпрокурора США у своїй адміністрації конгресмена Метта Гетца. Республіканець відомий тим, що саме він ініціював відставку спікера Палати представників Маккарті з його ж партії - вперше в історії США. Гетц займає антиукраїнську позицію: минулого літа в одному з інтерв'ю він відкрито заявив: ""Якби нам потрібно було обирати, кого прийняти в НАТО - Росію чи Україну, доцільно вибрати Росію. У довгостроковій перспективі це принесло б більше користі"". У лютому 2023 року Гетц представив резолюцію, яка закликала адміністрацію Байдена припинити військову та фінансову допомогу Україні. Окрім того, Трамп хоче призначити Тулсі Габбард на посаду директорки Національної розвідки США. Колишня демократка відома тим, що у 2017 році зустрічалася з сирійським диктатором Башаром Асадом та критикувала операцію США з усунення іранського генерала Сулеймані. Габбард також називала політику США щодо України ""другим Афганістаном"", а також поширювала фейки та російські наративи про війну в Україні. Зокрема, вона розповідала про нібито 25 біолабораторій на території України, і що це США спровокували російського диктатора Володимира Путіна почати війну. Трамп переміг на виборах та збирає свою команду Нагадаємо, минулого тижня Дональд Трамп зміг з великим відривом перемогти на президентських виборах у США.  Очікується, що інавгурація Трампа пройде 20 січня 2025 року. До цього президентом залишається Джо Байден. Зазначимо, Трамп вже оголосив імена ключових фігур у своїй майбутній адміністрації. Хоча відверто проросійських фігур серед них майже немає, але чимало майбутніх топ-посадовців зарекомендували себе і великими скептиками щодо України. Детальніше про те, хто увійде в команду нового президента США та що вони кажуть про Україну, - читайте у матеріалі РБК-Україна. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/derzhsekretar-genprokuror-i-tilki-tramp-obrav-1731531844.html"
"Україну знову атакують російські дрони-камікадзе ""Шахед"": де загроза ударів","2024-11-13 23:49:00","Російські терористи запустили в напрямку України ударні дрони типу ""Шахед"". У низці областей оголошено повітряну тривогу. Про це повідомляє РБК-Україна з посиланням на Повітряні сили ЗСУ. О 21:58 перші ворожі БпЛА залетіли на схід Сумської області з російської Курської області. Рухалися південним курсом у напрямку Полтавської області. О 22:58 військові повідомили про рух дронів з Курської області в напрямку Сумської, Полтавської та Чернігівської областей, південним та західним курсом. Оновлено 0:01 Ворожі ударні БпЛА у Сумській та Чернігівській областях, рухаються у західному напрямку. Оновлено 3:40 Ворожі ударні БпЛА з Курської області на сході Сумської області, рухаються у напрямку Полтавської та Чернігівської областей, курс південний та західний; Дрони у західній частині Сумської області, рухаються у південному напрямку; ""Шахеди"" у центральній частині Чернігівської області, рухаються на захід; БпЛА на межі Чернігівської та Полтавської областей рухаються південно-західним курсом; Безпілотники в районі н.п. Рамодан Полтавської області, тримають курс на Лубни. Оновлено 5:28 Ударні ""Шахеди"" виявлені на сході Сумської області, рухаються у південно-західному напрямку; Ударні БпЛА на перетині Чернігівської, Сумської та Полтавської областей, рухаються у північно-східному напрямку. Оновлено 6:15 Ударні безпілотники на межі Сумської та Чернігівської областей, курс західний. Ударні дрони заходять з Курської області через Сумську область, курс південно-західний. Оновлено 6:56 Військові повідомляють про рух ударних БпЛА на півночі Полтавської області, курс північно-західний. Оновлено 7:05 Безпілотники на сході Київської області, рухаються у напрямку Черкаської області, курс південно-західний. За даними моніторингових пабліків о 7:26, ""Шахед"" з Черкаської області повернувся на Київську область, вектор Рокитне/Біла Церква; Також БпЛА з Полтавської області рухається на Київську область, вектор - Переяслав-Хмельницький. Оновлено 7:52 Дрони південніше Києва у напрямку Василькова західним курсом; БпЛА на сході Київської області, рухаються у напрямку Канева. Станом на 07:30 мапа повітряних тривог України виглядала так:  Комбінована атака РФ В ніч на середу, 13 листопада, росіяни вперше за 73 дні провели комбіновану атаку на Україну з використанням ракет і ударних дронів. Агресор запустив по Сумській області ракети С-300, крилаті ракети Х-101 з бомбардувальників Ту-95, балістичні ракети типу ""Іскандер-М""/KN-23 та 90 ударних БпЛА типу ""Шахед"". Загалом, за добу сили ППО збили близько 100 ворожих цілей. Ввечері у середу загарбники також атакували безпілотником промисловий об'єкт у Полтавській області. На думку експерта Олександра Коваленка, ворог вирішив робити ставку не на якість дронів, а на їхню кількість. Це дозволяє РФ запускати по Україні щоночі мінімум по 50 ударних БпЛА. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/ukrayinu-znovu-atakuyut-rosiyski-droni-kamikadze-1731534534.html"
"Нацрозвідку США може очолити Тулсі Габбард, яка розповідала про ""біолабораторії"" в Україні","2024-11-13 23:59:00","Переможець президентських виборів у США Дональд Трамп вирішив призначити на посаду нової директорки Національної розвідки Тулсі Габбард. Центр протидії дезінформації при РНБО України раніше звинувачував її у поширенні антиукраїнської пропаганди. Про це повідомляє РБК-Україна з посиланням на відповідну заяву Трампа в соцмережі. Трамп, оголошуючи про свій вибір на дану посаду, похвалив Габбард та сказав, що вона привнесе ""безстрашний дух"" у розвідувальні служби та забезпечить ""мир силою"". Крім того, у заяві новообраного президента США щодо призначення вказується, що колишня демократка Габбард приєдналася до Республіканської партії ""через лідерство президента Трампа та те, як він зміг трансформувати Республіканську партію, повернувши її до Партії народу та Партії миру"". Габбард є підполковником армійського резерву США, вона служила в Іраку, була давнім критиком зовнішньополітичного істеблішменту. Про що може свідчити вибір Трампа Американські ЗМІ звертають увагу, що призначення Габбард є ще одним свідченням того, що Трамп має намір надати провідні посади і своїй адміністрації у сфері зовнішньої політики тим прибічникам, які глибоко скептично ставляться до ефективності військового втручання США за кордоном. Зазначається, що колишня конгресменка від Демократичної партії Габбард з Гаваїв, яка стала підтримувати Трампа, разом із обраним новим очільником ЦРУ Джоном Реткліффом стане головним радником Білого дому з розвідки, пише The New York Times. Так, Габбард буде контролювати 18 розвідувальних агентств і відповідатиме за підготовку Президентського щоденного звіту - письмового зведення розвідданих, що збирається щоранку. Що відомо про Габбард Габбард залишила Демократичну партію після невдалого балотування на пост президента США у 2020 році. Пізніше вона стала активно підтримувати Трампа. Сам Трамп певний час розглядав кандидатуру Габбард, й вона допомогала кандидату від республіканців готувати інформ-кампанію з ""нападів"" на віце-президента Камалу Гарріс, коли він готувався до дебатів у вересні. За словами прес-секретаря Трампа, Габбард було обрано для допомоги в підготовці частково через її напади на Гарріс ще у 2019 році під час дебатів на праймеріз Демократичної партії. Габбард представляла Гаваї в Конгресі з 2013 по 2021 рік. Будучі конгресменкою, вона стала відомою своєю критикою адміністрації Барака Обами за ""тероризм на Близькому Сході та ісламський екстремізм"". Крім того, вона також висловила скептицизм щодо втручання адміністрації Обами в операцію в Сирії, яке включало авіаудари по бойовиках ""Ісламської держави"" та розгортання військових радників у цій країні. Зустріч з Асадом, критика ліквідації Сулеймані й заяви проти допомоги Україні У 2017 році Габбард зустрілася з президентом Сирії Башаром аль-Асадом. Візит викликав критику через порушення прав людини з боку сирійського диктатора. Опозиція Габбард щодо політики президента Обами в Сирії поклала початок її ширшій критиці зовнішньої політики як республіканців, так і демократів, які, за її словами, помилково вірили, що військова сила США може вирішити закордонні кризи. Під час своєї власної президентської кампанії Габбард також критикувала ""контрпродуктивні війни зі зміною режиму, які роблять нашу країну менш безпечною, забирають більше життів і коштують платникам податків трильйони доларів"". Крім того, Габбард критикувала операцію з усунення іранського генерал-майора у Корпусі вартових Ісламської революції Касема Сулеймані, називала політику Вашингтона щодо допомоги Україні ""другим Афганістаном"". Після того, як Габбард покинула Конгрес, вона почала займати більш консервативні позиції та зрештою оголосила про вихід з Демократичної партії. Чому Габбард - в українському списку проросійських пропагандистів Тулсі Габбард була внесена Україною до ряду американських політиків, науковців і активістів, які сприяли проросійській пропаганді. Відповідний список був складений Центром протидії дезінформації (ЦПД) при Раді національної безпеки і оборони України. Так, раніше Габбард заявляла, що США багато років нібито провокували російського диктатора Володимира Путіна, і що в Україні начебто є 25 ""небезпечних біолабораторій"", які можуть випускати ""смертельні патогени"".  Тулсі Габбард розповідає на відео у своєму Twitter (X) про начебто 25 ""фінансованих США біолабораторій в Україні"" (фото: скрін twitter.com/TulsiGabbard) Так, фактично у заявах колишньої американської конгресменки можна було спостерігати поширення кремлівських фейкових тез та пропагандистських наративів щодо України. Як нагадує ЦПД, влітку цього року Тулсі Габбард заявила, що президентський термін Володимира Зеленського начебто ""закінчився 20 травня"", і що він ""скасував вибори, прикрившись воєнним станом, тим самим призупинивши дію Конституції України, щоб залишитися при владі"". Перед тим, у листопаді 2023-го, вона заявила, що Зеленський начебто ""вже взяв під контроль ЗМІ, заборонив опозиційні політичні партії та Українську православну церкву, й тепер він оголосив про скасування президентських виборів"". Додамо, ще у березні 2022 року, незадовго після широкомасштабного вторгення РФ в Україну, у ЦПД звинуватили колишню офіцерку резерву армії США Тулсі Габбард в роботі ""на іноземну аудиторію за гроші Кремля"".  Так, в органі при РНБО України зауважили, що ця ""західна експертка"" розповідала про те, що начебто ""США винні у військовій агресії"" Росії, бо ""провокували"" агресора багато років, та що ""правляча еліта Вашингтона руками українців хоче вбити якомога більше росіян"". ""Тулсі Габбард вже неодноразово звинувачували у зв'язках із Путіним, проте це не заважає їй виступати у якості експертки в ефірі Fox News. Крім теми війни Габбард активно дезінформує світ про наявність розробок зброї масового ураження в біолабораторіях України"", - йшлося в заяві ЦПД..   Раніше повідомлялося, що Дональд Трамп вже оголосив імена ключових фігур у своїй майбутній адміністрації. Як зауважувалося в матеріалі РБК-Україна, хоча відверто проросійських фігур серед них майже немає, але чимало майбутніх топ-посадовців зарекомендували себе і великими скептиками щодо України. Детальніше про те, хто увійде в команду нового президента США та що вони кажуть про Україну, - читайте в нашому окремому матеріалі. Термінові та важливі повідомлення про війну Росії проти України читайте на каналі РБК-Україна в Telegram.","https://www.rbc.ua/rus/news/natsrozvidku-ssha-mozhe-ocholiti-tulsi-gabbard-1731535066.html"
"Зірка Пліткарки Шанель Бенкс зникла за загадкових обставин","2024-11-14 14:41:00","Акторка відома за роллю в серіалі Пліткарка, безслідно зникла з кінця жовтня. Родичі підозрюють у її зникненні чоловіка.    Американська акторка Шанель Бенкс, відома за роллю Сойєр Беннетт у серіалі Пліткарка, зникла безвісти.    За повідомленням видання Newsweek, з кінця жовтня 36-річна вона не виходить на зв'язок, не з'являється вдома і не забрала особисті речі, домашніх улюбленців чи автомобіль. Стурбовані родичі звернулися до поліції та шукають приватного детектива, щоб з'ясувати, що сталося.    Двоюрідна сестра акторки розповіла, що Бенкс ніколи не зникала без попередження та зазвичай підтримувала тісний зв'язок із родиною. За її словами, вони вже мають підозри щодо причетності до зникнення чоловіка Шанель, з яким вона одружилася минулого року. Родичі помітили на його тілі подряпини та розбиту губу, що може свідчити про конфлікт.    Поліція продовжує розслідування, а родичі стверджують, що чоловік знімав оголошення про зникнення акторки.    Раніше повідомлялося, що Ед Вествік, відомий роллю в серіалі Пліткарка, та його дружина, модель Емі Джексон, чекають на поповнення в родині. ","https://ua.korrespondent.net/lifestyle/4732021-zirka-plitkarky-shanel-benks-znykla-za-zahadkovykh-obstavyn"
"В Німеччині заборонили портам приймати танкери з російським газом","2024-11-14 14:27:00","Мінекономіки ФРН наказало компанії Deutsche Energy Terminal ""не приймати жодних постачань російського ЗПГ"".    Міністерство економіки Німеччини доручило державним імпортним терміналам відмовлятися від постачань зрідженого природного газу (LNG) з Росії, повідомляє Financial Times.    Відомство наказало компанії Deutsche Energy Terminal ""не приймати жодних постачань російського ЗПГ... до подальшого повідомлення"".    Німеччина до початку повномасштабного вторгнення Росії в Україну у 2022 році була найбільшим імпортером російського газу в Європі. Уряд канцлера Олафа Шольца прискорив пошук альтернатив і побудував серію терміналів для імпорту ЗПГ морем.    Міністерство зазначило, що дозволити таке постачання означало б суперечити самій меті створення терміналів - забезпеченню незалежності Німеччини та ЄС від російського газу. Німеччина не імпортує російський ЗПГ з моменту вторгнення РФ до України, і вказівка міністерства ""гарантує, що це залишається незмінним"".    США та Велика Британія запровадили заборону на російський ЗПГ, ЄС продовжує імпортувати цей вид пального — 20% постачань ЗПГ у Європу походить з Росії.    Більшість російського ЗПГ надходить у Францію, Іспанію та Бельгію за довгостроковими контрактами, від яких компанії не можуть відмовитися, якщо не буде запроваджено повну заборону.    Німецька державна енергетична компанія Sefe має довгостроковий контракт на постачання ЗПГ з російського заводу в Ямалі, водночас майже весь цей обсяг направляється на імпортний термінал у Франції.    Там ЗПГ перетворюється на газоподібний стан і надходить до європейської газопровідної системи. З жовтня 2022 року Німеччина почала отримувати газопровідний газ з Франції.    Раніше президент Володимир Зеленський заявив, що Росія заробляє на тіньовому флоті 10-12 млрд доларів на місяць. ","https://ua.korrespondent.net/business/economics/4732019-v-nimechchyni-zaboronyly-portam-pryimaty-tankery-z-rosiiskym-hazom"
"Ексголову правління банку підозрюють у розтраті коштів під час війни","2024-11-14 14:37:00","Голова правління, діючи у змові з бізнесменом та іншими посадовцями банківської установи, та попри відсутність відповідного майнового забезпечення кредиту з боку підприємства, безпідставно оформив кредит.     Колишнього Голову правління комерційного банку та екскерівника приватного підприємствапідозрюють у заволодінні коштами банківської установи під час повномасштабного вторгнення РФ. Про це повідомляє пресслужба ДБР у четвер, 14 листопада.    Комерсант у липні 2022 року звернувся до банку для отримання кредиту на 20 млн грн для начебто закупівлі тканини в іноземних виробників.    Голова правління, діючи у змові з бізнесменом та іншими посадовцями банківської установи, та попри відсутність відповідного майнового забезпечення кредиту з боку підприємства, безпідставно оформив кредит. Згодом, ці кошти перерахували на адресу компаній нерезидентів та обготівковані за кордоном, а тканина в Україну завезена так і не була.    Колишні Голова правління банку та керівник підприємства підозрюються у розтраті чужого майна в особливо великих розмірах, вчинене за попередньою змовою групою осіб, в умовах воєнного стану (ч. 5 ст. 191 КК України).              Фігурантам загрожує до дванадцяти років ув’язнення.  Цей комерційний банк у жовтні 2022 року був визнаний НБУ неплатоспроможним через нездатність виконувати свої зобов’язання за кредитами рефінансування. Кошти фізичних осіб, які тримали на рахунках банку понад 1.2 млрд грн, повертатиме держава через Фонд гарантування вкладів.    Нагадаємо, викрито групу осіб, які заволоділи коштами банку в особливо великому розмірі.  ","https://ua.korrespondent.net/ukraine/4732018-eksholovu-pravlinnia-banku-pidozruiuit-u-roztrati-koshtiv-pid-chas-viiny"
"Динамо всі матчі з 4-го по 18-й тури проведе в Києві або області","2024-11-14 14:13:00","","https://ua.korrespondent.net/sport/football/4732013-dynamo-vsi-matchi-z-4-ho-po-18-y-tury-provede-v-kyievi-abo-oblasti"
"Росіянку засудили до восьми років колонії за пости про вбивство Путіна","2024-11-14 14:24:00","","https://ua.korrespondent.net/world/russia/4732014-rosiianku-zasudyly-do-vosmy-rokiv-kolonii-za-posty-pro-vbyvstvo-putina"
"Нардеп-втікач Одарченко отримав тюремний строк","2024-11-14 14:21:00","Нардепу призначено покарання у виді 8 років позбавлення волі з конфіскацією майна та з позбавленням права обіймати певні посади строком на три роки.    Вищий антикорупційний суд (ВАКС) заочно засудив до 8 років позбавлення волі народного депутата через спробу підкупу  керівництва Мінвідновлення. Про це повідомила Спеціалізована антикорупційна прокуратура (САП) у четвер, 14 листопада.    ""Спроба підкупу керівництва Мінвідновлення: нардепа-втікача засуджено до 8 років позбавлення волі"", – ідеться в повідомленні.    Відомство не називає імені нардепа, але обставини справи вказують на Андрія Одарченка.    Вказано, що суд зважив на докази, зібрані під час досудового розслідування детективами НАБУ і прокурорами САП. Він визнав депутата винним у вчиненні злочину за статтею про пропозицію, обіцянку або надання неправомірної вигоди службовій особі, яка займає особливо відповідальне становище, або вчинені організованою групою осіб чи її учасником (ч.4 ст.369 КК України).    Нардепу призначено покарання у виді 8 років позбавлення волі з конфіскацією майна та з позбавленням права обіймати певні посади строком на три роки.    Вирок ВАКС може бути оскаржений впродовж 30 днів в суді апеляційної інстанції.    Нагадаємо, у листопаді 2023 року правоохоронці повідомили про підозру депутату, який намагався підкупити криптовалютою тодішнього голову Державного агентства відновлення та розвитку інфраструктури Мустафу Найєма.    Фігурантом виявився депутат Андрій Одарченко від Слуги народу. Суд заарештував його з альтернативою внесення 15 млн гривень застави. Заставу за нардепа внесли, у результаті чого він вийшов із СІЗО.  ","https://ua.korrespondent.net/ukraine/4732012-nardep-vtikach-odarchenko-otrymav-tuiremnyi-strok"
"Польща розмістила південнокорейські танки на кордоні з РФ","2024-11-14 14:14:00","Танки ефективно протидіють ракетним і протитанковим атакам. Окрім цього, мають високу мобільність, що дозволяє здійснювати швидкі маневри навіть у складній місцевості.    Польща перекинула перші танки К2 південнокорейської компанії Hyundai Rotem до бригади, котра дислокується всього за кілька кілометрів від Калінінградської області РФ. Про це повідомляє PAP.    Танки вже прибули до частини в Бранево.    Зауважується, що представники військових та південнокорейської сторони завершать формальності.    ""Наступним етапом буде оснащення танків системами, які використовуються в польській армії, в тому числі засобами зв'язку"", - зазначила речниця 16-ї Поморської механізованої дивізії, майор Магдалена Косцинська.    Так, у першій партії польська бригада отримала сім танків. Ще одна партія очікується наприкінці цього року. Нині у підрозділі діють вісім підготовлених екіпажів, котрі пройшли навчання з інструкторами з 20-ї механізованої бригади.  Танки K2 Black Panther відомі своїми новітніми технологічними рішеннями, зокрема системою активного захисту. Зокрема танки ефективно протидіють ракетним і протитанковим атакам. Також мають високу мобільність, що дозволяє здійснювати швидкі маневри навіть у складній місцевості, наприклад у болотах або пісках. Оснащені точними системами наведення та ведення вогню, вони гарантує ефективність у різних бойових умовах.    Раніше стало відомо, що Польща планує інвестувати 750 мільйонів доларів у збільшення виробництва боєприпасів на випадок вторгнення Росії.    Також нещодавно Польща підписала контракт зі Сполученими Штатами на купівлю 96 вертольотів AH-64E Apache.  ","https://ua.korrespondent.net/world/4732010-polscha-rozmistyla-pivdennokoreiski-tanky-na-kordoni-z-rf"
"Як війна вплинула на різні галузі економіки України","2024-11-14 14:30:00","Як знищення або захоплення підприємств відбилося на промисловості України, та завдяки чому вона відштовхнулася від дна.    Повномасштабна війна нанесла Україні серйозних економічних збитків. Які сектори економіки постраждали більше, які менше та які є прогнози щодо розвитку української економіки надалі?    Повномасштабне вторгнення Росії до України завдало серйозного удару по економіці нашої країни. Згідно з дослідженням Організації Об'єднаних Націй з промислового розвитку (ЮНІДО), валова додана вартість, впала на 21%.    Своєю чергою аналітики Київської школи економіки (KSE) загальну пряму шкоду підприємств від війни оцінюють у 13,1 млрд дол. Усього з початку повномасштабної війни пошкоджено або зруйновано активи не менше 426 великих та середніх приватних, а також державних підприємств плюс десятки тисяч малих приватних.    Попри це ситуація могла б бути гіршою і наразі економісти приходять до висновку, що українська економіка відштовхнулась від дна та почала потроху зростати. Статистика демонструє, що шок в економіці, пов'язаний з початком війни у 2022 р., вже у 2023 р. був подоланий, і в низці важливих аспектів у 2023 та 2024 рр. відзначається позитивна динаміка.    Цю інформацію підтверджують й інші цифри. Згідно з даними Центру економічної стратегії, найбільші втрати української економіки припадають на 2022 р. - 28,8% реального ВВП. Водночас згідно з інформацією Держстатистики, у 2023 р. реальний ВВП порівняно з попереднім роком збільшився на 5,3%. Наразі українська економіка демонструє зростання в 6,5%. Це кращий результат, ніж прогноз НБУ та Мінекономіки.    Найбільше від війни постраждав індустріальний сектор України, який колись був основою економіки. Індекс промислової продукції за підсумками 2022 р. порівняно з 2021 р. становив лише 63,3%.    Проте протягом першого року повномасштабного вторгнення промисловість відштовхнулася від дна і наприкінці 2023 р. індекс зріс до 106,8%. А у 2024 р. порівняно з 2023 р. індекс промислової продукції щомісяця перевищує 104%.    З усіх галузей України найбільше втрат понесла металургія.    Дійсно металургія серйозно постраждала. У списку зруйнованих підприємств України перші три місця за величиною втрат займають саме металургійні підприємства, йдеться про ММК ім. Ілліча, Азовсталь та Авдіївський коксохімічний завод.    Водночас повної руйнації галузі ворог не досяг. Так, за підсумками 2021 р. обсяг виробленої металургійної продукції становив 748 млрд грн, у 2022 р. він обвалився до 359 млрд грн, а 2023 р. трохи зріс – 367 млрд грн.    Крім того, наразі металургія демонструє непогані показники.    Зокрема, за його словами, значно зріс експорт: напівфабрикатів з заліза - 1,5 млн тонн (+65,5% до аналогічного періоду минулого року); плоского прокату - 1,1 млн тонн (+86,2%); труб - 338 тис. тонн (+52,2%); залізної руди - 25,2 млн тонн (майже удвічі більше +99,6%);  цементу - 1,3 млн тонн (+31%).    За оцінкою експертів Київської школи економіка (KSE), станом на початок 2024 р. сума прямої шкоди, завданої агропромисловому комплексу України становить 10,3 млрд дол. Сюди входять втрати сільськогосподарської техніки, елеваторів та інших зерносховищ, пошкодження та руйнування меліоративних систем, втрати тваринництва від загибелі тварин та їх забою, втрати виробників багаторічних культур через пошкодження насаджень.    Істотних втрат зазнала інфраструктура для зберігання виробленої сільськогосподарської продукції. Сумарна місткість зруйнованих зерносховищ досягає 11,4 млн тонн. Вартість відновлення зруйнованих потужностей оцінюється у 1,8 млрд дол.    Попри це сільське господарство наразі приносить до державної скарбниці найбільше коштів. За словами Качки, найбільше за 9 місяців Україна поставила на зовнішні ринки: кукурудзи - 25,2 млн тонн (+16,2% до аналогічного періоду минулого року); пшениці - 16 млн тонн (+42,4%); соняшникової олії - 4,6 млн тонн; шроту - 3,6 млн тонн; м’яса птиці – 334 тис. тонн; соків – 82 тис. тонн (+65%).    В першу чергу це стало можливим через те, що Україна відкрила власний зерновий коридор, дія якого підтримується ЗСУ. На сьогодні приймання та відправлення вантажів частково відновлено у трьох морських портах: Одеса, “Південний” та Чорноморськ.    Об'єкти інфраструктури стали однією з головних цілей атак агресора. У перші тижні вторгнення російські війська здійснювали масовані обстріли авіаційної інфраструктури, насамперед аеродромів не лише військового, а й цивільного, подвійного призначення. Згодом метою серйозних атак стали об'єкти залізничної інфраструктури.    За даними KSE загальний обсяг прямої шкоди об'єктів транспортної інфраструктури в Україні становить 36,8 млрд дол. Загальна пряма шкода портової інфраструктури та причетних до неї підприємств оцінюється в 0,85 млрд дол. У цю оцінку входить як інфраструктура морських портів, так і об'єкти внутрішнього водного транспорту.    Страждає й українська енергетика. Російські удари по українській енергосистемі почалися у вересні 2022 р. після відступу російської армії з Харківської області. У 2022 р., за інформацією ПРООН, отримали пошкодження або було зруйновано 41 із 94 найважливіших високовольтних трансформаторних підстанцій.    На початку 2023 р. обстріли продовжилися, але з весняним потеплінням Росія не досягла жодної зі своїх цілей. На початку квітня Україна навіть поновила експорт електроенергії до країн Європи.    На початок червня 2024 р. потужності генерації енергії в Україні впали нижче за 20 ГВт. Було захоплено або знищено 50% електростанцій країни, що спричинило наймасовіші відключення електроенергії з початку повномасштабного вторгнення.    На думку більшості експертів надалі, на жаль, ситуація в економіці погіршуватиметься.    Своєю чергою економіст Данило Монін каже, що проблема в тому, що немає драйверів росту.  ","https://ua.korrespondent.net/articles/4731998-yak-viina-vplynula-na-rizni-haluzi-ekonomiky-ukrainy"
"Богачук оцінив бій з Мадримовим, назвавши його головний недолік","2024-11-14 13:56:00","","https://ua.korrespondent.net/sport/other/4732006-bohachuk-otsinyv-bii-z-madrymovym-nazvavshy-yoho-holovnyi-nedolik"
"У Байдена анонсували запит до Конгресу про нову допомогу Україні","2024-11-14 13:55:00","Нинішній уряд Штатів планує використати кожен долар, який Конгрес уже виділив, до завершення каденції Байдена.    Адміністрація президента США Джо Байдена планує звернутись до Конгресу стосовно додаткових коштів Україні на 2025 рік. Про це на брифінгу повідомив радник з національної безпеки США Джейк Салліван.    Ідеться про фінансування, зокрема й військової допомоги. За словами Саллівана, протягом наступних двох місяців адміністрація Байдена ""надішле сигнал"" Конгресу про додаткові кошти Києву у 2025-му, щоб він зміг ""досягти найкращої можливої позиції для переговорів"".    Утім, посадовець не уточнював, у якому вигляді пропонуватиметься ухвалити фінансування.    Салліван запевнив, що нинішній уряд Штатів планує використати кожен долар, який Конгрес уже виділив на допомогу Україні, до завершення каденції Байдена.    ""Коли ми постачаємо зброю Україні, ми виготовляємо нову зброю, щоб передати її американським військовим. Усі ці долари будуть витрачені до моменту, коли він піде з посади 20 січня"", - заявив радник.    Раніше ми повідомляли, що Дональд Трамп, який переміг на виборах в США, може спробувати домовитися з російським диктатором Володимиром Путіним про завершення війни РФ з Україною. Але така угода, скоріш за все, буде не в інтересах Європи та України. ","https://ua.korrespondent.net/world/worldabus/4732004-u-baidena-anonsuvaly-zapyt-do-konhresu-pro-novu-dopomohu-ukraini"
"Ціни на газ у Європі сягнули максимуму за рік","2024-11-14 13:57:00","Газ дорожчає на тлі значного зростання відбору із європейських підземних сховищ, який майже в 50 разів перевищує темпи закачування.    Вартість газу в Європі перевищила $500 за 1 тис. куб. м вперше з 28 листопада 2023 року. Про це свідчать дані лондонської біржі ICE під час біржових торгів у четвер, 14 листопада.    Вартість грудневого ф'ючерсу на хабі TTF у Нідерландах зросла близько $500,5 за 1 тис. куб. м, або 45,9 євро за МВт-год (виходячи з поточного обмінного курсу євро до долара, ціни на ICE представлені євро за МВт-год). Зростання з початку дня складає близько 5%.    Ціна на газ зростає на тлі значного зростання відбору із європейських підземних сховищ (ПСГ), який майже в 50 разів перевищує темпи закачування.    Наразі ПСГ Європи заповнені на 92,58% (на 0,54% вище, ніж у середньому на цю дату за останні п'ять років), у них перебуває 102,76 млрд куб. м газу.    Нагадаємо, австрійська нафтогазова компанія OMV виграла в арбітражному суді позов на 230 млн євро проти російського Газпрому в суперечці щодо зриву поставок газу за ""німецьким"" контрактом. ","https://ua.korrespondent.net/business/economics/4732002-tsiny-na-haz-u-yevropi-siahnuly-maksymumu-za-rik"
"На Одещині ліквідували схему ухилення від мобілізації","2024-11-14 13:53:00","","https://ua.korrespondent.net/city/odessa/4732001-na-odeschyni-likviduvaly-skhemu-ukhylennia-vid-mobilizatsii"
"Довбик потрапив у номінацію Кращий футболіст світу від Globe Soccer Awards","2024-11-14 13:31:00","А також може бути визнаний кращим нападником.                                                  Артем Довбик,     Філ Фоден,     Ерлінг Голанн,     Гаррі Кейн,     Лаутаро Мартінес,     Кіліан Мбаппе,     Мохаммед Салах,     Вінісіус Жуніор,  ","https://ua.korrespondent.net/sport/football/4731995-dovbyk-potrapyv-u-nominatsiui-kraschyi-futbolist-svitu-vid-Globe-Soccer-Awards"
"У Німеччині визначилися з майбутнім фаворитом на пост канцлера","2024-11-14 13:49:00","Лише 13% опитаних хотіли б бачити Шольца кандидатом на посаду канцлера від Соціал-демократичної партії Німеччини. Водночас 57% респондентів віддають перевагу міністру оборони Борису Пісторіусу.    Чинний міністр оборони Німеччини Борис Пісторіус у нещодавному опитуванні обійшов за рівнем підтримки на посаду канцлера не лише чинного очільника уряду Олафа Шольца, а і лідера опозиції Фрідріха Мерца. Про це пише Bild у четвер, 14 листопада.    Нове опитування від інституту Forsa свідчить, що Шольц втрачає підтримку не лише серед усіх виборців, а й серед прихильників своєї партії.    Зокрема, лише 13% опитаних хотіли б бачити Шольца кандидатом на посаду канцлера від Соціал-демократичної партії Німеччини. Водночас 57% респондентів віддають перевагу міністру оборони Борису Пісторіусу.    Особливо помітним є падіння підтримки Шольца серед прихильників СДПН: 58% висловлюють підтримку Пісторіусу, і лише 30% - Шольцю.    За іншим сценарієм, де Пісторіус та кандидат від Християнсько-демократичного союзу Фрідріх Мерц змагаються один з одним, 39% виборців обрали б Пісторіуса, тоді як Мерца підтримали б лише 25%.    Навіть серед прихильників ХДС Пісторіус набрав би 22%, тоді як Мерцу довіряють 59% власних виборців.    За словами аналітиків, опитування Forsa демонструє, що Пісторіус має вплив не лише серед лівих, а й серед консервативних виборців.    Нагадаємо, 6 листопада у Німеччині почалась політична криза, коли Олаф Шольц вирішив звільнити міністра фінансів Крістіана Лінднера, який є лідером Вільної демократичної партії. Після цього розпалась урядова коаліція.Згодом лідери керівної Соціал-демократичної партії та найбільшого опозиційного альянсу ХДС/ХСС домовилися щодо дати дострокових виборів в Бундестаг. ","https://ua.korrespondent.net/world/4731997-u-nimechchyni-vyznachylysia-z-maibutnim-favorytom-na-post-kantslera"
"Екссуперник Усика потролив Пола під час пресконференції з Тайсоном","2024-11-14 13:32:00","Тоні Беллью витончено пожартував над Джейком.                                                      Колишній чемпіон Тоні Беллью опинився в центрі комічної ситуації.    Боксер відвідав пресконференцію відеоблогера Джейка Пола з ексчемпіоном світу Майком Тайсоном.    Тоні привів на захід літнього чоловіка, щоб кинути виклик Джейку Полу.      Охорона забрала в Тоні мікрофон і вивела його з приміщення.    Нагадаємо, боксери проведуть поєдинок у ніч на 16 листопада в США. ","https://ua.korrespondent.net/sport/other/4731994-ekssupernyk-usyka-potrolyv-pola-pid-chas-preskonferentsii-z-taisonom"
"Кремль заявив про ""питання-подразники"" до Трампа","2024-11-14 13:30:00","Дмитро Пєсков відмовився виділяти одне питання як пріоритетне до Дональда Трампа, бо ""подразників"" дуже багато.    У влади РФ поки не було контактів з адміністрацією президента США, але порядок денний потенційних гострих питань для обговорення великий. Про це сказав речник Кремля Дмитро Пєсков на брифінгу у четвер, 14 листопада.    ""Поки що рано говорити про надії. Контактів поки не було"", – сказав він журналістам.    Так Пєсков відповів на запитання, чи є надія, що з приходом Дональда Трампа на пост президента буде знято візові обмеження США для росіян, які працюють в ООН.    ""Це не єдине питання, яке можна ставити перед американською стороною. Порядок денний питань-подразників настільки великий, що виділяти одне питання як пріоритетне було б неправильно"", - додав прес-секретар.    Крім того, Пєскова запитали, чи стежать у Кремлі за процесом формування адміністрації Трампа.    ""Ми, безперечно, за цим спостерігаємо, але, повірте, це не є нашим головним пріоритетом"", – сказав він.    Раніше газета Washington Post з посиланням на власні джерела повідомила, що Трамп і Володимир Путін розмовляли по телефону в минулий четвер і обговорювали війну в Україні. Видання стверджує, що Київ був поінформований про цю розмову й не заперечував проти того, щоб вона відбулася.    У свою чергу МЗС України заперечило, що було поінформоване про розмову Трампа і Путіна.  ","https://ua.korrespondent.net/world/russia/4731989-kreml-zaiavyv-pro-pytannia-podraznyky-do-trampa"
"В Україні збудують 50 тисяч соцквартир для повернення громадян","2024-11-14 13:33:00","На першому етапі реалізації проєкту соціального житла побудують 50 000 квартир у центрі та на заході України.    Голова Державного Агентства відновлення Сергій Сухомлин повідомив, що пілотний проєкт щодо соціального житла передбачає будівництво 6 200 квартир. Він стартує цього року. Про це інформує пресслужба відомства у четвер, 14 листопада.    Зауважується, нині у Варшаві триває міжнародна конференція ReBuild Ukraine, котра обʼєднала державний сектор і приватний бізнес з понад 30 країн світу. У центрі уваги - потреби України у відбудові як під час війни, так і після її завершення.    Як пояснив Сухомлин, на першому етапі проєкту побудують 50 000 квартир у центрі та на заході України.    ""Це соціальне житло, яке має, в тому числі, бути додатковим аргументом, щоб люди поступово поверталися до України"", - зазначив він.    Глава агентства також розповів, що серед проєктів, крім будівництва соціального житла, також посилення енергетичної стійкості громад, заміна системи вуличного освітлення на енергоефективне, встановлення сонячних електростанцій на обʼєктах критичної інфраструктури.    ""Без задоволення базових потреб ми не повернемо людей в наші міста та селища"", - сказав голова Агентства.    Раніше стало відомо, що Кабмін реалізовує нову ветеранську політику, яка зосереджена на п'яти напрямках. ","https://ua.korrespondent.net/business/economics/4731988-v-ukraini-zbuduuit-50-tysiach-sotskvartyr-dlia-povernennia-hromadian"
"Космічний телескоп Subaru виявив рідкісну кільцеподібну галактику","2024-11-14 13:28:00","Телескоп Subaru зазнімкував загадкову галактику, оточену трьома кільцями, на відстані 800 мільйонів світлових років.    Японський космічний телескоп Subaru виявив дивовижну галактику, що має три навколишні кільця.    Знімок, зроблений з острова Мауна-Кеа на Гаваях, зображує об’єкт на відстані близько 800 мільйонів світлових років від Землі, повідомляє Live Science із посиланням на Національну астрономічну обсерваторію Японії.    Хоча астрономія давно класифікує галактики на еліптичні, лінзоподібні, спіральні та неправильні, ця трьохкільцева структура виходить за межі звичних категорій. Науковці висувають гіпотези щодо походження кільцеподібних галактик, припускаючи, що вони можуть утворюватися внаслідок зіткнень галактик або резонансних явищ, які змушують міжзоряний газ концентруватися в кільцях.    Проєкт Galaxy Cruise, залучаючи громадськість для класифікації зображень телескопа Subaru, продовжує дослідження таких незвичних галактик.    Вчені сподіваються, що детальніше вивчення допоможе з’ясувати, чи є галактика з трьома кільцями результатом одного чи кількох зіткнень або має інше, поки що невідоме походження.    Раніше повідомлялося, що Hubble захопив унікальне зображення спіральної галактики NGC 1672, розташованої в сузір’ї Золотої Риби. ","https://ua.korrespondent.net/tech/space/4731987-kosmichnyi-teleskop-Subaru-vyiavyv-ridkisnu-kiltsepodibnu-halaktyku"
"На Курщині через операцію ЗСУ звільнили главу района","2024-11-14 12:59:00","Російські соцмережі зазначають, що це вже друге таке звільнення. Воно теж було демонстративним - на очах у місцевих жителів.    Голову Коренівського району Курської області Марину Дегтярьову відправили у відставку. Це друге звільнення керівника району на Курщині, що з початку серпня перебуває під контролем ЗСУ. Про це повідомляє Telegram-канал Shot    Губерантор Курщини Олексій Смирнов запропонував Марині Дегтярьовій залишити свою посаду під час зустрічі з жителями Коренівського та Глушківського районів, яка проходить у Курській державній філармонії. Причина такої пропозиції - ""погана організація евакуації місцевих жителів"".    Російські соцмережі пишуть, що перед звільненням Марина Дегтярьова на тій зустрічі з місцевими похвалилася медаллю  за ""зміцнення бойової співдружності"" та за ""внесок у зміцнення оборони"". Проте росіяни не оцінили досягнення своєї землячки та ""освистали"" її.      Раніше курський губерантор звільнив голову Суджанського району Олександра Богачова. Це звільнення теж було демонстративним - на очах у біженців, які радісно плескали в долоні та кричали, щоб оголошений владою ""цап-відбувайло"" забирався геть.    Перед цим росіяни влаштували стихійні протести в центрі Курська і запевняли, що їм ""байдуже де замерзати"", бо вони ""все одно не вдома"". ","https://ua.korrespondent.net/ukraine/4731986-na-kurschyni-cherez-operatsiui-zsu-zvilnyly-hlavu-raiona"
"Доля Європи - в її руках: як змінить ЄС прихід Трампа","2024-11-14 13:10:00","Схоже, Євросоюз не має ілюзій щодо президенства Дональда Трампа в США. Існує велика загроза торгівельних воєн, а Україну доведеться підтримувати вдвічі сильніше, кажуть експерти.    Ще до обрання президентом Штатів Трамп відзначився декількома скандальними заявами в бік європейських партнерів. 11 лютого 2024 року на мітингу він згадав, як, перебуваючи на посаді, заявив одному з лідерів НАТО, що ""заохочував би"" Росію напасти на тих членів Альянсу, які роблять недостатні внески на оборону.    Через пару місяців політик заявив, що, якщо він знову стане главою Білого дому, то допомагатиме Україні тільки у разі, якщо Європа також почне робити це активніше.    Також новообраний президент Штатів анонсував торгівельні війни між ЄС та США. Нагадаємо, у 2018 році Трамп запровадив 25-відсоткове мито на сталь і 10-відсоткове мито на алюміній з Європи.    Але нові його дії можуть бути ще більш різкими. Наприкінці жовтня Трамп заявив, що Європейському Союзу доведеться ""заплатити високу ціну"", оскільки, на його думку, Європа недостатньо підтримує американський експорт.    Як пише Reuters, Трамп пригрозив запровадити 10% мито на імпорт з усіх країн і 60% мито на імпорт з Китаю.    І це не може не турбувати Європу. Та чи достатньо вона усвідомлює ризики?    Щодо безпекової ситуації в Європі та можливого відходу США, ситуація вже краще. Завдяки критиці та погрозам Трампа країни Євросоюза почали вкладати в бюджет НАТО 2% від ВВП.    А надзвичайний і повноважний посол України Роман Безсмертний в інтерв'ю Radio NV додає, що дві треті замовлень для НАТО розміщаються в Сполучених Штатах Америки за європейські ресурси.    Також в ЄС готуються до можливих ""торгівельних воєн"" з США, пише видання Politico. Мовляв, Євросоюз готовий швидко та жорстко відреагувати на запровадження будь-яких мит Трампом, аби змусити його до переговорів. Наразі Трампу надсилають пропозиції до співпраці, але паралельно готуються реагувати на його можливі недружні дії.    За даними Кільського інституту світової економіки, якщо Трамп справді почне запроваджувати великі мита на імпорт, це призведе до ""значних економічних втрат"". Зокрема ВВП Євросоюзу може скоротитися на 0,5%, а Німеччини аж на 3,2%. Втрати Китаю можуть бути ще більшими.    Але ""торгівельні войни"" можуть бути не настільки руйнівними, як очікується. Як зазначає Безсмертний, і Вашингтон, і Європа зацікавлені в тому, щоб поставити на місце комуністичний Китай і його експансіоністську більшовицьку політику. Він додає, ""що Європа і Сполучені Штати Америки з усіх мотивів приречені бути разом"".    Він зазначає, що Трамп і Європа цілком можливо будуть шукати спільну мову щодо протидії китайським товарам.    А тему допомоги Україні треба виділити в окремий блок. Не секрет, що Дональд Трамп може цілком її припинити. Тому експерти міркують, чи зможе в цьому питанні Європа замінити Америку.    13 листопада верховний представник ЄС із закордонних справ і політики безпеки Жозеп Боррель заявив, що Європа повинна взяти відповідальність за свою долю у свої руки і не покладатися виключно на США в питаннях своєї безпеки. Це також стосується і питань допомоги Україні, які наразі є одними з найважливіших для Європейського Союзу, додав Боррель.    І як пише видання Foreign Policy, якщо адміністрація Трампа незабаром припинить фінансування війни в Україні, це перекладе проблему підтримки Києва прямо на плечі Європи. Аналітики додають, що Європа не готова до такого повороту подій, однак страх перед поразкою України може спонукати її взяти на себе відповідальність.    Цікаво, що нещодавно відбулась зустріч прем'єр-міністра Британії Кіра Стармера та президента Франції Емманюеля Макрона. Вони провели закриту розмову про ситуацію в Україні.    А глава Міністерства закордонних справ Німеччини Анналена Бербок заявила, що європейські країни негайно мають посилити допомогу Україні, тому що російський диктатор Володимир Путін може скористатися перехідним періодом у США.    І саме Німеччина, Велика Британія та Франція можуть перейняти на себе лідерство в допомозі Україні, каже дипломат Олександр Левченко в ефірі FREEДОМ.    За його словами, потенціал Німеччини - величезний, особливо військово-промисловий, хоч країна і знаходиться в політичній кризі.Велика Британія, хоч і не є членом Євросоюзу, але теж має серйозний потенціал, оскільки є ядерною країною і за європейськими мірками має сильні збройні сили, додає дипломат.    Він вважає, що лідерство у допомозі Україні міг би взяти на себе президент Франції Еммануель Макрон.    Крім того, не лише Європа може допомогти Україні, а й Україна - Європі, пише в матеріалі для The Atlantic професор стратегічних досліджень в Університеті Сент-Ендрюса в Шотландії Філліпс Пейсон О'Браєн.  ","https://ua.korrespondent.net/articles/4731982-dolia-yevropy-v-yii-rukakh-yak-zminyt-yes-prykhid-trampa"
"В Україні ліквідували шість схем для ухилянтів за участі депутатів та ТЦК","2024-11-14 13:19:00","Загалом затримали десятьох організаторів схеми. Вони допомагали чоловікам сховатися від призову на підставі підроблених документів за хабарі від 3 до 20 тис. доларів.        Служба безпеки спільно з Національною поліцією ліквідували шість нових схем ухилення від мобілізації та нелегального виїзду за кордон чоловіків призивного віку. Серед затриманих - депутатка міськради та посадовці ТЦК. Про це інформує пресслужба СБУ у четвер, 14 листопада.    Загалом затримано десятьох організаторів оборудок. За хабарі від 3 до 20 тис. доларів вони допомагали чоловікам сховатися від призову на підставі підроблених документів.    Так, на Чернігівщині викрито депутатку міськради, яка сприяла незаконному зарахуванню військовозобов’язаних на навчання до місцевого коледжу.У такий спосіб ухилянти отримували можливість уникнути призову як здобувачі передвищої фахової освіти.    На Хмельниччині військова контррозвідка СБУ затримала на хабарі керівника відділу районного ТЦК, який ""відмазував"" призовників від мобілізації через підробку медвисновків.    На Донеччині викрито ще одного очільника відділу районного військкомату, який також ""списував"" ухилянтів з військового обліку на підставі фіктивних довідок ВЛК.    На Сумщині викрито двох засновників благодійного фонду та їхніх спільників, які виготовляли для ухилянтів фейкові документи для виїзду за кордон під виглядом волонтерів.    В Одеській області затримано ексзаступника керівника державного морпорту та діючого працівника установи, які продавали військовозобов’язаним підроблені довідки про інвалідність. Для виготовлення фальшивки ділки використовували знайомих лікарів з місцевої МСЕК.    У Черкасах викрито рецидивіста, який прикидався військовим і за гроші пропонував ухилянтам госпіталізацію в лікарні з фейковими ""тяжкими"" діагнозами. Потім на підставі фіктивних лікарських документів чоловіків ""списували"" з військового обліку.              Наразі фігурантам повідомлено про підозру (відповідно до вчинених злочинів) за кількома статтями ККУ:     ч. 1 ст. 114-1 (перешкоджання законній діяльності ЗСУ та інших військових формувань);     ч. 3 ст. 368 (прийняття пропозиції, обіцянки або одержання неправомірної вигоди службовою особою);     ч. 3 ст. 332 (незаконне переправлення осіб через державний кордон України, вчинене організованою групою);     ч. 1 ст. 366 (службове підроблення);     ч. 4 ст. 368-3 (підкуп службової особи юридичної особи приватного права незалежно від організаційно-правової форми, вчинений повторно або за попередньою змовою групою осіб);     чч. 2, 3 ст. 369-2 (зловживання впливом).    Нині зловмисникам загрожує до десяти років тюрми з конфіскацією майна.    Раніше на Івано-Франківщині викрили двох правоохоронців та мешканця Буковини, які переправляли через кордон чоловіків призовного віку.    Також Служба безпеки та слідчі Національної поліції ліквідували нові схеми ухилення від мобілізації, які діяли у різних регіонах України за участі МСЕК. ","https://ua.korrespondent.net/ukraine/4731981-v-ukraini-likviduvaly-shist-skhem-dlia-ukhyliantiv-za-uchasti-deputativ-ta-ttsk"
"Понад 100 рятувальників гасили пожежу після атаки дронів на Полтавщині","2024-11-14 13:13:00","","https://ua.korrespondent.net/ukraine/4731980-ponad-100-riatuvalnykiv-hasyly-pozhezhu-pislia-ataky-droniv-na-poltavschyni"
"Туреччина випробувала далекобійні ракети для БПЛА","2024-11-14 13:04:00","Ракета IHA-230 здатна уражати об'єкти наземного і морського базування на дальності понад 150 км залежно від висоти та швидкості пуску.    Турецька компанія Baykar провела успішні випробування нової надзвукової ракети IHA-230. Про це напередодні повідомила її пресслужба.    Вказано, що ракети запускав ударний безпілотник Bayraktar Akinci. Вони уразили цілі на відстані 155 кілометрів.    Ракету IHA-230 розробила компанія Roketsan. Вона являє собою балістичну ракету класу ""повітря-земля"", здатну уражати об'єкти наземного і морського базування на дальності понад 150 кілометрів залежно від висоти і швидкості пуску. Ракета може бути оснащена осколковою боєголовкою, а також бронебійною і термобаричною бойовою частиною. Це дає змогу ракеті ефективно уражати широкий спектр цілей – від радарів і систем ППО до командних пунктів, легкоброньованої техніки та морських об'єктів.       Bayraktar #AKINCI ✈️🐳🚀     ✅ 2️⃣ x İHA-230 Süpersonik Füze Atış Testi    🎯 155 Km Uzaktaki Hedefe Tam isabet     ✅ 2️⃣ x İHA-230 Supersonic Missile Firing Test    🎯 Bull’s Eye From 155 Km#Baykar 🤝 @Roketsan#MilliTeknolojiHamlesi 🌍🇹🇷 pic.twitter.com/Au05EDhoQv    Нагадаємо, у вересні Туреччина провела успішні випробування системи протиповітряної оборони SIPER-2, відомої як Сталевий купол.   ","https://ua.korrespondent.net/world/4731977-turechchyna-vyprobuvala-dalekobiini-rakety-dlia-bpla"
"У Києві затримали правоохоронця за допомогу ухилянтам","2024-11-14 13:09:00","Санкція інкримінованої статті передбачає покарання у вигляді позбавлення волі на строк до дев'яти років.        Столичному правоохоронцю повідомили про підозру за переправлення через кордон чоловіків призовного віку. Про це інформує пресслужба ДБР у четвер, 14 листопада.    Фігурант через соцмережі знаходив клієнтів, які хотіли незаконно виїхати до Європи та за 10 тис. доларів пропонував їм допомогу у ""вирішення питання"".    Зокрема, двом киянам призовного віку правоохоронець наказав залишити пакунки з грошима у визначеному місці у Києві серед сміттєвих контейнерів. Згодом він зустрів їх на автомобілі в іншій локації та повіз до Мукачева, де викликав таксі та пояснив водієві, як довезти чоловіків до околиці одного з сіл поблизу кордону з Угорщиною.    Від цього села хлопці, за вказівками правоохоронця, пішки вирушили у бік кордону. Проте їх затримали прикордонники та склали протоколи про спробу незаконного перетину кордону.    Правоохоронцю повідомлено про підозру у незаконному переправленню осіб через державний кордон за попередньою змовою групою осіб (ч. 3 ст. 332 КК України).    Санкція інкримінованої статті передбачає покарання у вигляді позбавлення волі на строк до дев'яти років.    Суд вже обрав йому запобіжний захід у вигляді тримання під вартою з можливістю внесення застави. Під час обшуків в автомобілі фігуранта були виявлені номерні знаки-прикриття.              Раніше на Івано-Франківщині викрили двох правоохоронців та мешканця Буковини, які переправляли через кордон чоловіків призовного віку.    Також Служба безпеки та слідчі Національної поліції ліквідували нові схеми ухилення від мобілізації, які діяли у різних регіонах України за участі МСЕК. ","https://ua.korrespondent.net/city/kiev/4731976-u-kyievi-zatrymaly-pravookhorontsia-za-dopomohu-ukhyliantam"
"Вбивство росіянами цивільної на Донеччині: проводиться розслідування","2024-11-14 12:57:00","Жінка йшла вулицею у селі Терни Лиманської громади, коли російські військові відкрили по ній вогонь.    На Донеччині розпочато розслідування за фактом вбивства цивільної особи російськими військами. Про це інформує пресслужба Офісу Генпрокурора у четвер, 14 листопада.    Нині прокуратурою ведеться досудове розслідування за фактом порушення законів і звичаїв війни, що поєднане з умисним вбивством (ч. 2 ст. 438 КК України).     Зазначається, що 10 листопада на околицях села Терни Лиманської громади представники армії РФ здійснили напад на мирну мешканку. Жінка йшла вулицею, коли російські військові відкрили по ній вогонь. Внаслідок пострілу зі стрілецької зброї вона загинула на місці.               ""Наразі проводяться оперативні слідчі дії для встановлення всіх обставин трагедії та ідентифікації загиблої"", - додали у повідомленні.    Раніше прокуратура розпочала розслідування за фактом вбивства цивільного в окупованому селі поблизу Селидового на Донеччині.    Нагадаємо, в Донецькій області зареєстрували чергові два факти вбивства українських військовополонених під час здачі в полон. ","https://ua.korrespondent.net/ukraine/4731971-vbyvstvo-rosiianamy-tsyvilnoi-na-donechchyni-provodytsia-rozsliduvannia"
"Австрійська OMV відсудила в Газпрому 230 млн євро","2024-11-14 12:44:00","Австрійська компанія не виключає, що російський газовий гігант тепер спробує припинити поставки газу.     Австрійська нафтогазова компанія OMV виграла в арбітражному суді позов на 230 млн євро проти російського Газпрому в суперечці щодо зриву поставок газу за ""німецьким"" контрактом. Про це повідомляє австрійське інформагентство АРА.    Сума позову буде негайно зарахована в рахунок погашення зобов'язань OMV перед Газпром експортом за контрактом на постачання газу в Австрію.    В OMV не виключають, що Газпром за це може припинити поставки газу в Австрію. Але в компанії запевнили, що добре підготувалися і до такого варіанту, створивши альтернативні маршрути постачання газу з інших джерел, як і додаткові потужності для таких поставок.    ""OMV підтверджує, що компанія зможе постачати своїм клієнтам узгоджені за контрактом обсяги газу навіть у разі можливого припинення поставок з боку Газпром експорту"", - заявили в компанії.    OMV ініціювала арбітражний позов у січні минулого року через понесені нею збитки у зв’язку з нерегулярними поставками газу від Газпром експорту через Німеччину та зрештою їхнього повного припинення у вересні 2022 року.    Нагадаємо, австрійська компанія Wien Energie GmbH заявила, що з наступного року, вперше за останні десятиліття, не потребуватиме російського палива. ","https://ua.korrespondent.net/business/companies/4731970-avstriiska-OMV-vidsudyla-v-hazpromu-230-mln-yevro"
"Сексуальне насильство в умовах війни: жертви отримали понад 300 виплат","2024-11-14 12:52:00","","https://ua.korrespondent.net/ukraine/4731969-seksualne-nasylstvo-v-umovakh-viiny-zhertvy-otrymaly-ponad-300-vyplat"
"Чотири дитини загинули через пожежу під Харковом","2024-11-14 12:42:00","Пожежа виникла у приватному житловому будинку у селищі Пісочин. Вогонь охопив площу у 150 кв. м.    У селищі Пісочин Харківського району під час пожежі загинули п’ятеро людей, з них – чотири дитини. Про це повідомило управління ДСНС у Харківській області в четвер, 14 листопада.    ""Приватний житловий будинок загорівся у селищі Пісочин Харківського району, вогонь охопив площу у 150 кв. м. Рятувальники під час гасіння виявили тіла п’ятьох загиблих – чоловіка та чотирьох дітей"", – йдеться у повідомленні.    Ще одна дитина постраждала. Її врятували. Також з палаючого будинку врятували кота.    Надзвичайники працювали разом із місцевою пожежною командою. Пожежу ліквідували. Причини її виникнення встановлюють фахівці.         Раніше у Полтавському районі внаслідок пожежі загинуло три людини. Серед них була одна дитина.  ","https://ua.korrespondent.net/ukraine/4731967-chotyry-dytyny-zahynuly-cherez-pozhezhu-pid-kharkovom"
"Росіяни готуються повернути кораблі у Севастополь - АТЕШ","2024-11-14 12:39:00","Партизани фіксують зведення нових оборонних споруд у тимчасово окупованому Севастополі для захисту від ударів морських безпілотників, щоб забезпечити збереження військових кораблів Чорноморського флоту РФ.    Партизанський рух АТЕШ повідомляє про посилення оборонних споруд у Севастопольських бухтах. Згідно з їхніми даними, ворог має на меті повернення своїх кораблів до служби у Чорноморському флоті.    Так, партизани фіксують зведення нових оборонних споруд у тимчасово окупованому Севастополі. Ці укріплення з’являються на узбережжі для захисту від ударів морських безпілотників, щоб забезпечити збереження військових кораблів і транспортних суден Чорноморського флоту РФ.    За даними АТЕШ, окупанти вживають цих заходів для повернення кораблів до бойового складу, попри численні пошкодження від попередніх атак.              Українські агенти відзначають, що продовжують оперативний моніторинг діяльності флоту РФ, з метою подальшого ослаблення його бойових спроможностей.    ""Ми вже багато разів довели ефективність співпраці з українськими Силами оборони, і впевнені, що незабаром усі рашистські кораблі підуть на дно"", - мовиться у повідомленні.    Нагадаємо, завдяки героїчній роботі українських воїнів, росіяни втрачають свій Чорноморський флот. Першим на дно відправили крейсер Москва, але це був лише початок. Згодомоборонці знищили десантний корабель Новочеркаськ. ","https://ua.korrespondent.net/ukraine/4731965-rosiiany-hotuuitsia-povernuty-korabli-u-sevastopol-atesh"
"Майк Тайсон і Джейк Пол провели битву поглядів","2024-11-14 11:52:00","Поєдинок між боксером та відеоблогером відбудеться за декілька днів.                          Колишній чемпіон світу Майк Тайсон проведе поєдинок із Джейком Полом.    Легенда боксу і відеоблогер провели битву поглядів.      Боксери проведуть поєдинок у ніч на 16 листопада в США.    Нагадаємо, раніше Джейк Пол приголомшив вибором наступного суперника після Тайсона. ","https://ua.korrespondent.net/sport/boks/4731959-maik-taison-i-dzheik-pol-provely-bytvu-pohliadiv"
"Путін збільшив виплати за інвалідність, ""здобуту"" на війні","2024-11-14 11:59:00","Окупанти, що стали інвалідами, воюючи проти України, тепер можуть одержати чотири мільйони рублів.    Російський диктатор Володимир Путін збільшив до чотирьох мільйонів рублів одноразову виплату окупантам, що дістали поранення або травму, які призвели до інвалідності. Про це з посиланням на його указ повідомляє російська пропагнадистська інформагенція Интерфакс.    ""Встановити, що у разі, якщо каліцтво (поранення, травма, контузія), отримане особою, якій відповідно до указу президента Російської Федерації встановлено одноразову виплату при отриманні каліцтва (поранення, травми, контузії), спричинило настання інвалідності такій особі здійснюється одноразова виплата у розмірі 4 млн рублів з урахуванням одноразової виплати, виробленої при отриманні цього каліцтва (поранення, травми, контузії)"", - йдеться в документі.    Раніше в РФ оприлюднили постанову, згідно з якою військовослужбовці, які дістали важкі каліцтва і травми, воюючи проти України, матимуть право на одноразову виплату в 3 млн рублів, легкі поранення - 1 млн рублів. Раніше ці кошти могли виплатити навіть окупантам, які мали несерйозні осколкові поранення. Однак всі інші травми тепер ""коштують"" 100 тис. рублів. ","https://ua.korrespondent.net/world/russia/4731958-putin-zbilshyv-vyplaty-za-invalidnist-zdobutu-na-viini"
"Завдали збитків на 1,5 млрд: АРМА розшукало активи посадовців Міненерго","2024-11-14 12:21:00","Посадовці відомства штучно створювали перешкоди для виконання постанови уряду щодо експлуатації газорозподільних систем, сприяючи ухиленню від оплати за користування державним майном.        Агентство з розшуку та менеджменту активів  на запит Державного бюро розслідувань розшукало активи службових осіб колишнього Міністерства енергетики та вугільної промисловості України. Про це інформує пресслужба АРМА у четвер, 14 листопада.    Посадовці відомства штучно створювали перешкоди для виконання постанови уряду щодо експлуатації газорозподільних систем, сприяючи ухиленню від оплати за користування державним майном.    Внаслідок дій експосадовців державний бюджет недоотримав 1,488 млрд гривень у період з травня 2017 по грудень 2020 року.    ""Наші спеціалісти вже виявили перші активи фігурантів справи: 3 об'єкти житлової та нежитлової нерухомості, 4 земельні ділянки та 2 транспортні засоби. Також очікуємо на відповіді від банківських установ щодо наявності рахунків та коштів на них. АРМА зробить все, щоби всі незаконно набуті посадовцями активи були знайдені "", - зазначив заступник Голови АРМА Павло Великоречанін.    Усю інформацію про активи АРМА передало до органу досудового розслідування для вжиття заходів щодо накладення арешту.    Раніше повідомляли, що затримали двох співорганізаторів злочинної схеми щодо заволодіння коштами АТ Харківобленерго.  ","https://ua.korrespondent.net/ukraine/4731957-zavdaly-zbytkiv-na-15-mlrd-arma-rozshukalo-aktyvy-posadovtsiv-minenerho"
"США атакували склади зі зброєю хуситів у Ємені","2024-11-14 12:17:00","Американські есмінці Stockdale та Spruance разом з авіацією знищили цілу низку пускових установок хуситів.    Американські військові завдали низки авіаударів по складах зброї хуситів на території Ємену у відповідь на їхні атаки на комерційні судна в Червоному морі. Про це напередодні повідомило Центральне командування Збройних сил США (CENTCOM).    Вказано, що удари були завдані впродовж суботи та неділі – 9 та 10 листопада. До операції були залучені засоби ВПС та ВМС США, зокрема винищувач F-35C. Були атаковані об'єкти, на яких зберігається різноманітне озброєння.    Так, військові оприлюднили відео удару безпілотника MQ-9 Reaper по мобільній ракетній установці, розміщеній на кузові вантажівки. На кадрах видно, як людина, що стояла поруч із пусковою установкою, тікає після удару.    За даними військових США, операція була відповіддю на ""неодноразові незаконні напади хуситів на міжнародне комерційне судноплавство, а також на американські, коаліційні й торгові судна у Червоному морі, Баб-ель-Мандебській та Аденській затоці"".    ""Це також мало на меті послабити загрозу хуситів для регіональних партнерів"", – додали в CENTCOM.    Крім того, американські есмінці Stockdale та Spruance разом з авіацією знищили цілу низку пускових установок хуситів під час проходження через Баб-ель-Мандебську протоку.    Зокрема, були виявлені та знищені вісім безпілотних авіаційних комплексів односторонньої дії, п'ять протикорабельних балістичних ракет і чотири протикорабельні крилаті ракети, які хусити використовували проти торговельних кораблів.    Під час операції з американського персоналу ніхто не постраждав, запевнили у CENTCOM.       U.S. Central Command Strikes Houthi Facilities and Weapons Systems     U.S. Central Command (CENTCOM) forces executed a series of precise airstrikes on multiple Houthi weapons storage facilities situated within Houthi-controlled territories in Yemen, Nov. 9-10. These facilities… pic.twitter.com/nMkWTvegIr    Раніше Армія оборони Ізраїлю (ЦАХАЛ) повідомила, що авіація завдала ударів по порту Ходейда в Ємені. На оприлюднених відео було видно палаючі склади з пальним та інші зруйновані об'єкти.  ","https://ua.korrespondent.net/world/4731955-ssha-atakuvaly-sklady-zi-zbroieui-khusytiv-u-yemeni"
"Гороскоп для всіх знаків зодіаку на 15 листопада 2024 року","2024-11-14 12:11:00","15 листопада 2024 - це 14 день місячного календаря. Зростаючий Місяць перебуває у знаку зодіаку Телець.    Цей день принесе багато нових можливостей. Деякі знаки зодіаку відчують прилив енергії, який дозволить швидко впоратися з усіма справами.  Овен (21.03-19.04)    Вам може знадобитися підтримка колег чи друзів. Не бійтеся звертатися за допомогою та ділитися ідеями – це посилить вашу команду і призведе до кращих результатів.  Телець (20.04-20.05)    Справи можуть йти повільніше, ніж ви очікували. Замість того, щоб наполягати, дозвольте ситуації розвиватися природно. Увечері обов’язково знайдіть час для відпочинку.  Близнюки (21.05-21.06)    Завтра ідеальний день для нових знайомств та налагодження ділових контактів. Ваша харизма та вміння вести діалог привернуть увагу впливових людей.  Рак (22.06-22.07)    Ви можете відчути бажання змінити щось у своєму оточенні або зовнішньому вигляді. Сміливо експериментуйте – новий образ додасть вам впевненості та енергії.  Лев (23.07-22.08)    День підходить для навчання або розширення знань у професійній сфері. Будьте відкритими до нової інформації – вона допоможе вам вдосконалити ваші навички.  Діва (23.08-22.09)    Завтра варто звернути увагу на фінансові питання. Приділіть час аналізу витрат і доходів, щоб уникнути непотрібних ризиків. Увечері можливі приємні новини.  Терези (23.09-22.10)    Ваша здатність знаходити компроміс допоможе вирішити складну ситуацію. Спробуйте подивитися на ситуацію з точки зору іншої людини – це зміцнить ваші стосунки.  Скорпіон (23.10-21.11)    Завтрашній день принесе натхнення для творчості. Відкрийтеся новим ідеям і не бійтеся експериментувати. Навіть маленькі зміни можуть суттєво покращити ваш настрій.  Стрілець (22.11-21.12)    Будьте обережні зі словами. Ваша прямолінійність може образити когось, тому краще тримати емоції під контролем і висловлювати думки м’якіше.  Козеріг (22.12-19.01)    Вам може знадобитися терпіння в справах і особистому житті. Будьте готові до того, що не все піде за планом, але не поспішайте робити висновки – ситуація ще зміниться.  Водолій (20.01-18.02)    Сміливо рухайтеся вперед до своїх цілей. Ваша впевненість і готовність брати на себе відповідальність приверне увагу людей, які зможуть вам допомогти.  Риби (19.02-20.03)  ","https://ua.korrespondent.net/lifestyle/4731954-horoskop-dlia-vsikh-znakiv-zodiaku-na-15-lystopada-2024-roku"
"У ЗСУ спростували інформацію про окупацію Іллінки","2024-11-14 12:09:00","Українські воїни зупинили просування ворога на Куп'янськ, знищили бронетехніку та ліквідували значну частину живої сили. Куп'янськ на Харківщині та Іллінка на Донеччині повністю перебувають під контролем ЗСУ.    Інформація про окупацію селища Іллінка Курахівської громади Донецької області та про нібито перебування російських військ у місті Куп'янську на Харківщині не відповідає дійсності. Про це повідомляють у Центрі стратегічних комунікацій (СтратКом) Збройних сил України у четвер, 14 листопада.    ""Вчора українські воїни зупинили просування ворога на Куп'янськ, знищили всю його бронетехніку та ліквідували значну частину живої сили. Куп'янськ повністю під контролем Сил оборони України. Населений пункт Іллінка Донецької області також перебуває під українським контролем"", - мовитьсяу повідомленні.    У ЗСУ закликали уважно перевіряти інформацію та довіряти виключно офіційним джерелам.    Раніше аналітики DeepState повідомили, що російські окупанти зайняли Іллінку, а також просунулися в Дальньому, біля Новодонецького, Трудового і Куп'янська.    Нагадаємо,  Генштаб повідомив, що росіяни у формі ЗСУ намагалися наступати на Куп'янському напрямку. Вони задіяли близько 15 одиниць техніки, а штурмові групи атакували в чотири хвилі. Нашим військовим вдалося зупинити цю атаку.  ","https://ua.korrespondent.net/ukraine/4731951-u-zsu-sprostuvaly-informatsiui-pro-okupatsiui-illinky"
"Окупанти пошкодили у Слов'янську дитсадок і унівеситет","2024-11-14 12:02:00","","https://ua.korrespondent.net/ukraine/4731950-okupanty-poshkodyly-u-sloviansku-dytsadok-i-univesytet"
"В Іспанії через негоду закриті школи та перервано рух поїздів","2024-11-14 11:50:00","Іспанські метеорологічні служби повідомили, що в деяких частинах провінції за годину випало до 70 мм опадів.    Штормова погода обрушилася на низку районів Іспанії, зачепивши роботу транспортної системи. Про це повідомляє Associated Press.    У провінції Малага зливи призвели до повеней, як запобіжний захід евакуювали близько 3 тис. людей, які проживають поблизу річки Гуадальорсе.    В Малазі скасували заняття в школах, зачинено багато магазинів. Перервано рух поїздів між Малагою і Мадридом.    Іспанські метеорологічні служби повідомили, що в деяких частинах провінції за годину випало до 70 мм опадів.    Зливи й сильні пориви вітру також фіксують у провінції Таррагона.    Як відомо, в Іспанії понад 205 людей загинули внаслідок повеней, щонайменше 89 людей ще вважаються зниклими безвісти. ","https://ua.korrespondent.net/world/4731948-v-ispanii-cherez-nehodu-zakryti-shkoly-ta-perervano-rukh-poizdiv"
"Курси долара і євро впали в обмінниках","2024-11-14 11:49:00","Середній курс продажу долара знизився до 41,70 гривень, а курс євро впав до 44,40 гривень.    Курс гривні зміцнився відносно долара і євро на готівковому ринку. Про це повідомляє РБК-Україна з посиланням на дані моніторингу у четвер, 14 листопада.    Так, середній курс продажу долара знизився на 5 копійок до 41,70 гривень, курс євро впав на 15 копійок до 44,40 гривень.    Сьгодні обмінні пункти купують долар у середньому по 41,20 гривні, а євро – по 43,70 гривні.    На міжбанку американська валюта перебуває на рівні 41,29-41,31 грн/долар (купівля-продаж) – зниження на 1 копійку порівняно із закриттям у попередній день.    Вчора Нацбанк знизив курс долара до гривні на четвер після зростання напередодні – 41,3413 грн (-0,0350 грн). Офіційний курс євро становить 43,9499 грн (+0,0083 грн).    Тим часом на світовому ринку долар США досяг річного максимуму по відношенню до основних валют, зміцнюючись п'ятий день поспіль на тлі перемоги Дональда Трампа на виборах президента у США. Індекс USD досяг позначки 106,78 вперше з жовтня 2023 року.    Нагадаємо, вже тиждень курс євро знижується на світовому ринку після перемоги Дональда Трампа на виборах у США.  ","https://ua.korrespondent.net/business/financial/4731945-kursy-dolara-i-yevro-vpaly-v-obminnykakh"
"Соцмережа BlueSky отримала хвилю нових користувачів після перемоги Трампа","2024-11-14 11:46:00","Наплив користувачів в Bluesky свідчить, що додаток зміг представити себе як альтернативу соцмережам X та Threads. ","https://ua.korrespondent.net/business/companies/4731944-sotsmerezha-BlueSky-otrymala-khvylui-novykh-korystuvachiv-pislia-peremohy-trampa"
"Укренерго розповіло про ситуацію в енергосистемі","2024-11-14 11:31:00","Через складні погодні умови – сильні опади з налипанням мокрого снігу – знеструмлені 43 населені пункти у Полтавській області.    Споживання електроенергії в Україні залишається на високому рівні. Через негоду є відключення світла у Полтавській області, повідомило Укренерго у четвер, 14 листопада.    Вказано, що станом на ранок рівень споживання був на 1,2% вищим, ніж в цей же час попереднього дня – у середу, 13 листопада. Вчора добовий максимум споживання був на 2,4% нижчим, ніж попереднього робочого дня – у вівторок, 12 листопада. У компанії пояснили це застосуванням заходів обмеження потужності для промисловості і бізнесу.    ""В години максимального споживання вранці та увечері — в енергосистемі зберігається значний дефіцит потужності. Будь ласка, споживайте електроенергію ощадливо протягом всієї доби. Не вмикайте одночасно кілька потужних електроприладів з 7:00 до 22:00"", – йдеться у повідомленні.     Разом з тим через складні погодні умови – сильні опади з налипанням мокрого снігу – на ранок були знеструмлені 43 населені пункти у Полтавській області. Синоптики прогнозують значні снігопади до кінця доби і в інших регіонах України.    Сьогодні Україна імпортує електроенергію з Польщі, Румунії, Словаччини, Угорщини, Молдови. Загальним обсягом 3 039 МВт•год, з максимальною потужністю в окремі години до 217 МВт.    Нагадаємо, вранці 13 листопада в Україні запровадили відключення світла для бізнесу. Причиною таких дій енергетики назвали зниження потужності маневрової генерації та суттєве зменшення обсягів імпорту електроенергії. Обмеження діяли до вечора.  ","https://ua.korrespondent.net/ukraine/4731942-ukrenerho-rozpovilo-pro-sytuatsiui-v-enerhosystemi"
"Меланія Трамп не переїде в Білий дім під час другого терміну чоловіка","2024-11-14 11:30:00","Перша леді не планує повний переїзд до Білого дому на час другої каденції чоловіка, залишаючись ближче до Нью-Йорка та Палм-Біч.    Дружина президента США Меланія Трамп не буде переїжджати до Вашингтона на час другого терміну Дональда Трампа.    За даними інсайдерів, вона проведе більшість часу в Нью-Йорку та Палм-Біч, Флорида. Вона продовжуватиме виконувати обов’язки першої леді, але залишатиметься поза Білим домом, особливо для підтримки свого 18-річного сина Баррона, який навчається в Нью-Йорку.    Під час першої каденції Дональда Трампа його родина вже практикувала подібний формат життя: вихідні та свята Трамп проводив у своїх резиденціях у Флориді та Нью-Джерсі.    За останні роки Меланія налагодила зв’язки у Флориді та має там коло друзів, тому, ймовірно, продовжуватиме проводити час у Палм-Біч, підтримуючи зв'язок з родиною та близькими.    Раніше повідомлялося, що Меланія Трамп розповіла про їхню першу зустріч із Дональдом Трампом, що відбулася на Тижні моди 1998 року. ","https://ua.korrespondent.net/lifestyle/4731939-melaniia-tramp-ne-pereide-v-bilyi-dim-pid-chas-druhoho-terminu-cholovika"
"На Київщині виявили сміттєзвалища небезпечних відходів","2024-11-14 11:25:00","","https://ua.korrespondent.net/ukraine/4731938-na-kyivschyni-vyiavyly-smittiezvalyscha-nebezpechnykh-vidkhodiv"
"Фроч зробив прогноз на реванш Усик - Ф'юрі","2024-11-14 11:06:00","Експерт вірить у те, що в цьому поєдинку може бути дострокова перемога.                         Колишній чемпіон другої середньої ваги Карл Фроч поділився прогнозом на реванш між володарем титулів WBC, WBA і WBO в надважкому дивізіоні Олександром Усиком і Тайсоном Ф'юрі.    За словами експерта, українець переможе і може зробити це достроково.    ""Я б передбачив перемогу Усика, можливо, за очками. Також я не можу виключити пізню зупинку. Просто якщо Ф'юрі піде вперед, як обіцяє, то може видихнутися до кінця бою.    Для британського боксу було б чудово, щоб переміг Ф'юрі. У такому разі, ми зможемо побачити третій бій. Все ж перед Тайсоном стоїть неймовірно складне завдання"", - наводить слова Фроча DAZN.    Нагадаємо, що реванш Усик - Ф'юрі відбудеться 21 грудня у столиці Саудівської Аравії Ер-Ріяді. У травні цього року у бою за звання абсолютного чемпіона українець здобув перемогу над британцем роздільним рішенням суддів.  ","https://ua.korrespondent.net/sport/boks/4731936-froch-zrobyv-prohnoz-na-revansh-usyk-fuiri"
"ФСБ затримала росіянина, що ""передавав ГУР"" дані про оборонне підприємство","2024-11-14 10:58:00","Російські правоохоронці порушили проти затриманого кримінальну справу за ""державну зраду""; йому загрожую довічне позбавлення волі.    ФСБ повідомила про затримання громадянина Росії, що ""за завданням української військової розвідки"" нібито збирав та передавав інформацію про роботу одного з оборонних підприємств Центрального федерального округу. Про це з посиланням на Центр громадських зв'язків ФСБ заявило пропагандистське агентство Интерфакс у четвер, 14 листопада.    За даними ФСБ, чоловік ""за грошову винагороду"" начебто збирав та передавав відомості, фото- та відеоматеріали про виробничу діяльність одного з оборонних підприємств ЦФО.    Проти затриманого порушено кримінальну справу за ""державну зраду"". Йому тепер загрожує довічне позбавлення волі.    Особу затриманого у ФСБ не розкрили.    Нагадаємо, співробітники ФСБ затримали 22-річного громадянина України, жителя Херсонської області, ""за підозрою у роботі на українську розвідку"". ","https://ua.korrespondent.net/world/russia/4731934-fsb-zatrymala-rosiianyna-scho-peredavav-hur-dani-pro-oboronne-pidpryiemstvo"
"Єва Лонгорія відреагувала на вибори в США","2024-11-14 11:06:00","Акторка прокоментувала перемогу Трампа та назвала переїзд до іншої країни привілеєм, якого позбавлені багато американців.    Американська акторка Єва Лонгорія в інтерв'ю для Marie Claire розповіла, чому разом із чоловіком та сином вирішила жити на дві країни - Іспанію та Мексику.    Хоча зірка Відчайдушних домогосподарок родом із Техасу і довго мешкала в Каліфорнії, вона відчуває, що розділ життя в Лос-Анджелесі для неї завершений. За словами акторки, зміни в місті, пандемія, зростання бездомності та високі податки змусили її переглянути своє майбутнє там.    Лонгорія також відзначила, що можливість обрати життя за кордоном є привілеєм, недоступним для більшості американців, які, на її думку, змушені жити у ""майже антиутопічній"" країні.    Акторка, яка активно підтримувала Камалу Гарріс на президентських виборах, прокоментувала перемогу Дональда Трампа, зазначивши, що її шокує можливість засудженого злочинця обійняти високу державну посаду. Вона висловила побоювання, що реалізація його обіцянок може зробити Америку ""страшним місцем"".    Раніше повідомлялося, що Єва Лонгорія та її чоловік Хосе Бастон залишають Лос-Анджелес і переїжджають до Іспанії заради свого п'ятирічного сина.  ","https://ua.korrespondent.net/lifestyle/4731932-yeva-lonhoriia-vidreahuvala-na-vybory-v-ssha"
"Міноборони озвучило кількість працівників у ТЦК","2024-11-14 10:59:00","Серед працівників ТЦК – тисячі цивільних осіб і жінок, а також обмежено придатні, зазначив Дмитро Лазуткін.    У територіальних центрах комплектування та соціальної підтримки (ТЦК та СП) працює 36 тисяч осіб. Про це у четвер, 14 листопада, сказав речник Міноборони Дмитро Лазуткін в  ефірі телемарафону, повідомляє УНН.    Так, у нього запитали, чи дійсно в ТЦК працює близько 100 тисяч осіб.    ""В ТЦК працює зараз 36 тисяч людей, серед яких майже 7 тисяч – це цивільні. Також серед військових є обмежено придатні, доволі багато таких людей. Є близько 3 тис. жінок"" – відповів Лазуткін.    Раніше на поточному тижні стало відомо, що у Верховній Раді пропонують розформувати ТЦК та СП, створивши з їхніх працівників понад 10 бригад для виконання бойових завдань на фронті.  ","https://ua.korrespondent.net/ukraine/4731930-minoborony-ozvuchylo-kilkist-pratsivnykiv-u-ttsk"
"До експлуатації у ЗСУ допустили дистанційний модуль ведення вогню","2024-11-14 10:54:00","","https://ua.korrespondent.net/ukraine/4731928-do-ekspluatatsii-u-zsu-dopustyly-dystantsiinyi-modul-vedennia-vohnui"
"Футболіст Руху отримав дебютний виклик до збірної України","2024-11-14 10:36:00","Ребров не зможе сподіватися на Тимчика.                                                       Футболіст Динамо Київ Олександр Тимчик змушений покинути розташування збірної України.    Замість нього виклик до національної команди отримав захисник Руху Олексій Сич.    Для футболіста це дебютний виклик до збірної України.    Зазначимо, що в суботу, 16 листопада, Україна зіграє з Грузією у п'ятому турі Ліги націй. ","https://ua.korrespondent.net/sport/football/4731924-futbolist-rukhu-otrymav-debuitnyi-vyklyk-do-zbirnoi-ukrainy"
"Зеленський почав готувати щорічне послання до Ради","2024-11-14 10:33:00","Робочу групу з підготовки проєкту щорічного послання очолить керівник Офісу президента Андрій Єрмак.    Президент України Володимир Зеленський доручив до 1 грудня підготувати щорічне послання до Верховної Ради. Про це свідчить розпорядження №130, опубліковане на сайті Офісу президента.    Зеленський доручив створити робочу групу з підготовки проєкту щорічного послання до Верховної Ради про внутрішнє і зовнішнє становище України. Робочу групу очолить керівник Офісу президента Андрій Єрмак.    Методичне та наукове забезпечення покладено на Олександра Богомолова - директора Національного інституту стратегічних досліджень, якого призначено заступником керівника робочої групи.    До складу групи увійшли заступники керівника ОП Ірина Верещук, Ігор Жовква, Олена Ковальська, Роман Машовець, Віктор Микита, Ірина Мудра та Олег Татаров, а також радник президента з питань комунікацій Дмитро Литвин та керівник Державного управління справами Ігор Лисий.    Робоча група мусить за місяць визначитися зі структурою та графіком підготовки проєкту, змістом необхідних матеріалів та до 1 грудня 2024 року підготувати і подати на розгляд проєкт.    Раніше Зеленський повідомив, що провів телефонну розмову із канцлером Німеччини Олафом Шольцом, який підтвердив, що шоста із запланованих систем ППО IRIS-T надійде в Україну до кінця цього року. ","https://ua.korrespondent.net/ukraine/4731923-zelenskyi-pochav-hotuvaty-schorichne-poslannia-do-rady"
"На Житомирщині експодатківець два роки отримував зарплату як військовий","2024-11-14 10:38:00","","https://ua.korrespondent.net/ukraine/4731922-na-zhytomyrschyni-ekspodatkivets-dva-roky-otrymuvav-zarplatu-yak-viiskovyi"
"У Куп'янську знищили російський десант - МВА","2024-11-14 10:30:00","Російським загарбникам не вдалося закріпитися на лівобережній частині Куп'янська. Ситуація контрольована.    У Харківській області російські військові зуміли прорватися до міста Куп’янськ, але їх знищили. Про це сказав начальник Куп'янської міської військової адміністрації (МВА) Андрій Беседін у коментарі виданню Думка в четвер, 14 листопада.    За його словами, російському десанту, який вчора прорвався на лівобережну частину Куп'янська, закріпитися не вдалося.    ""Знищили"", – коротко відповів Беседін про те, чи вдалося знешкодити групу окупантів, яка розбіглася по будинках.    Посадовець стверджує, що станом на ранок ситуація в Куп'янську контрольована.    Напередодні проєкт DeepState показав кадри атаки росіян на Куп'янськ. Дві колони техніки противника висунулися до міста з району Лиману Першого.    Українським військовим вдалося знищити ворожу техніку. З неї близько 15 окупантів розбіглися по будинках у Куп'янську. Росіяни спробували викликати підкріплення, яке також уразили Сили оборони.  ","https://ua.korrespondent.net/ukraine/4731920-u-kupiansku-znyschyly-rosiiskyi-desant-mva"
"Вчиняли підпали й шпигували: на Запоріжжі та Волині затримали агентів РФ","2024-11-14 10:21:00","","https://ua.korrespondent.net/ukraine/4731917-vchynialy-pidpaly-y-shpyhuvaly-na-zaporizhzhi-ta-volyni-zatrymaly-ahentiv-rf"
"Акторка Імельда Стонтон отримала орден Британської імперії","2024-11-14 10:15:00","Зірку нагородили титулом дами Британської імперії. Орден вручив старший син короля Чарльза III.    Британська акторка Імельда Стонтон отримала орден Британської імперії під час церемонії інвеститури, яку провів принц Вільям у Віндзорському замку, повідомляє Daily Mail.    Зокрема, 68-річна зірка, яка зіграла покійну королеву Єлизавету II в серіалі Netflix Корона, отримала свій титул за заслуги в драматургії та благодійності. На церемонії її підтримали чоловік Джим Картер і дочка Бессі.    Вона приєдналася до низки зірок, серед яких Саймон Ле Бон і учасниця X Factor Ребекка Фергюсон, які отримали королівську нагороду з рук принца Вільяма. Отримавши титул, Стонтон висловила своє щастя бути серед нагороджених.    ""Я збентежена, що мене ставлять на один рівень із великими актрисами та дамами, які стали прикладом для багатьох. Саме їхній талант, відданість справі, дотепність та енергія стали дороговказом для нас усіх, задавши планку, якої ми прагнемо"", - сказала актриса.    Раніше повідомлялося, що король Швеції Карл XVI Густав відзначив учасників групи ABBA орденами Вази за визначний внесок у шведську та всесвітню музичну культуру. ","https://ua.korrespondent.net/lifestyle/4731914-aktorka-imelda-stonton-otrymala-orden-brytanskoi-imperii"
"В Амстердамі затримали понад 280 пропалестинських активістів","2024-11-14 09:58:00","Більшість демонстрантів були затримані поліцією за те, що відмовилися підкоритися заклику розійтися.     Поліція Нідерландів затримала 281 особу під час пропалестинської демонстрації у центрі столиці країни Амстердама, попри запроваджену заборону на проведення акцій. Про це йдеться в заяві правоохоронців.    Напередодні увечері група із сотень протестувальників прийшла на площу Дам у центрі міста; втрутилася поліція і припинила демонстрацію.    Правоохоронці затримали 281 особу, 265 демонстрантів були затримані за те, що відмовилися підкоритися заклику розійтися.    Іще вісім осіб було заарештовано ""за зберігання предметів, які потенційно могли порушити громадський порядок або заподіяти тілесні ушкодження"".    Чотирьох осіб затримали за насильствj, вандалізм, хуліганство, непокору вимогам поліції.    У поліції також додали, що розслідують можливе застосування насильство щодо демонстрантів з боку правоохоронців.    Як відомо, антиізраїльські мітинги відбуваються у той час, коли Нідерланди все ще долають наслідки насильства в Амстердамі минулого тижня, коли у ніч проти 8 листопада в столиці Нідерландів невідомі напали на вулиці на вболівальників з Ізраїлю, які приїхали на матч футбольних клубів Аякс та Маккабі (Тель-Авів). ","https://ua.korrespondent.net/world/4731912-v-amsterdami-zatrymaly-ponad-280-propalestynskykh-aktyvistiv"
"Дружина футболіста збірної України стала свідком атаки на Київ","2024-11-14 09:50:00","Христина Яремчук спустилася в укриття під час ракетного удару.                                 Учора, 13 листопада, Російська Федерація здійснила ракетну атаку на Київ.    Кохана нападника збірної України та Олімпіакоса Романа Яремчука Христина відреагувала на обстріл.    Христина опублікувала фото, на якому вона спускається в укриття, користуючись ліфтом.    ""Не добрий ранок"", - написала українка.            ","https://ua.korrespondent.net/sport/football/4731908-druzhyna-futbolista-zbirnoi-ukrainy-stala-svidkom-ataky-na-kyiv"
"Українці оцінили рівень мобілізації - опитування","2024-11-14 09:59:00","","https://ua.korrespondent.net/ukraine/4731909-ukraintsi-otsinyly-riven-mobilizatsii-opytuvannia"
"Пентагон стривожений через кандидата Трампа на посаду глави відомства - ЗМІ","2024-11-14 09:42:00","Чинні посадовці також скептичні щодо можливості Пітера Геґсета керувати міністерством оборони США.    Кілька чинних і колишніх чиновників Пентагону стурбовані через наміри обраного президента США Дональда Трампа призначити очільником відомства ведучого Fox News і ветерана Піта Геґсета. Про це йдеться у публікації Politico.    Попри військовий досвід Гегсет не має достатнього досвіду керування великими структурами, зазначає ЗМІ.    ""Ви б довірили йому керувати Walmart (американська мережа супермаркетів – ред.)? Адже саме стільки у нас співробітників"", – сказав один з колишніх посадовців американського відомства.    Інший колишній посадовець зазначив, що ""люди шоковані"" через імовірне призначення Гегсета, називаючи його ""персонажем Fox News, який ніколи не працював в уряді"".    Чинні посадовці також скептичні щодо можливості Гегсета керувати міністерством оборони США. Один з урядовців зауважив, що Пентагон - це ""величезна бюрократична система"" і необхідно розуміти, як вона працює, ""щоб підтримувати національну безпеку по всьому світу"".    Вибір Гегсета на цю посаду може відлякати претендентів на понад 80 інших посад у Пентагоні, які мають бути затверджені Сенатом, оскільки міністр оборони, як правило, зберігає за собою право приймати рішення і може нехтувати порадами своїх підлеглих.    Інші посадовці кажуть, що все ще розбираються з наслідками вибору Трампа, не маючи практично ніяких попередніх відомостей про кандидата.    У Пентагоні стривожені, що Гегсет може почати різке скорочення програм відомства без ознайомлення з ситуацією.    Проте один посадовець висловив надію, що Гегсет змінить свій підхід, коли матиме доступ до секретних брифінгів щодо національної безпеки під час перехідного періоду.    Як відомо, обраний президент США Дональд Трамп запропонував американського телеведучого та колишнього військового Піта Гегсета на посаду голови Пентагону. ","https://ua.korrespondent.net/world/4731906-pentahon-stryvozhenyi-cherez-kandydata-trampa-na-posadu-hlavy-vidomstva-zmi"
"Леді Гага приєднається до другого сезону Венздей","2024-11-14 09:55:00","Зірка зіграє у продовженні популярного серіалу Венздей разом із Дженною Ортегою, чим збільшить інтригу навколо нового сезону.    Американська співачка та актриса Леді Гага стане частиною другого сезону серіалу Венздей із Дженною Ортегою в головній ролі. Про це повідомило видання Entertainment Weekly, посилаючись на власні джерела.    Поки що творці тримають у секреті, кого саме вона зіграє, але присутність зірки безумовно додасть шоу особливого шарму.    На даний момент Леді Гага перебуває на зйомках у Європі, паралельно завершуючи роботу над своїм сьомим сольним альбомом, запланованим до виходу у лютому 2025 року.    Цікаво, що ще у 2023 році Дженна Ортега, яка зіграла Венздей, на церемонії Золотий глобус висловила бажання бачити співачку в серіалі. За словами актриси, у їхніх персонажів утворився б незвичний зв’язок, що додало б серіалу нових відтінків.    Реліз другого сезону Венздей заплановано на 2025 рік, а глядачі можуть очікувати більш сміливого та похмурого стилю, оскільки автори обіцяють посилити акцент на елементах жахів.    Раніше повідомлялося, що треки Леді Гаги внесли до списку треків для серцево-легеневої реанімації. ","https://ua.korrespondent.net/showbiz/cinema/4731905-ledi-haha-pryiednaietsia-do-druhoho-sezonu-venzdei"
"Чухаджян назвав переможця реваншу Усик - Ф'юрі","2024-11-14 09:20:00","Українець без роздумів назвав фаворита поєдинку.                                                               Колишній претендент на пояс IBF Карен Чухаджян поділився думкою стосовно реваншу між Олександром Усиком і Тайсоном Ф'юрі.    За словами українця, він не сумнівається, що його співвітчизник переможе британця.    ""Хто переможе в другому бою Усик - Ф'юрі? Переможе Усик, тільки Усик"", - наводить слова Карена ESNEWS.    Нагадаємо, що реванш Усик - Ф'юрі відбудеться 21 грудня у столиці Саудівської Аравії Ер-Ріяді. У травні цього року у бою за звання абсолютного чемпіона українець здобув перемогу над британцем роздільним рішенням суддів.  ","https://ua.korrespondent.net/sport/boks/4731901-chukhadzhian-nazvav-peremozhtsia-revanshu-usyk-fuiri"
"Сибіга заявив про ""обережний оптимізм"" щодо ударів вглиб РФ","2024-11-14 09:27:00","Голова МЗС України додав, що його переговори з держсекретарем США Ентоні Блінкеном також торкнулися військової допомоги.    Міністр закордонних справ України Андрій Сибіга після зустрічі з держсекретарем США Ентоні Блінкеном напередодні, заявив про ""обережний оптимізм"" у питанні далекобійних ударів по Росії. Про це повідомляє Reuters.    ЗМІ нагадав, що Україна давно закликає союзників дозволити далекобійні удари по РФ західною зброєю. Союзники, включно зі Сполученими Штатами, не дозволяють використовувати надану зброю для ударів вглиб РФ через побоювання подальшої ескалації.    ""Ми обговорювали питання дальніх ударів та євроатлантичної інтеграції. І тут ми також налаштовані обережно оптимістично"", - сказав Сибіга.    Він додав, що його переговори в Брюсселі також торкнулися військової допомоги.    ""Ми маємо чітку картину - чіткі часові рамки, чіткі обсяги - того, що буде надано Україні до кінця року. Це допомагає нам стратегічно планувати наші дії на полі бою"", - розповів міністр.    За його словами, допомога включатиме зброю та кошти для укладання угод з виробництва озброєнь.    Нагадаємо, за словами президента України Володимира Зеленського, справжнім захистом життя є ППО для України, можливість знищувати військову авіацію Росії та дозвіл на далекобійні удари проти ворога. ","https://ua.korrespondent.net/ukraine/4731899-sybiha-zaiavyv-pro-oberezhnyi-optymizm-schodo-udariv-vhlyb-rf"
"Дуда назвав умову, за якої Польща передасть Україні МіГ-29","2024-11-14 09:34:00","","https://ua.korrespondent.net/world/4731897-duda-nazvav-umovu-za-yakoi-polscha-peredast-ukraini-mih-29"
"Свята 14 листопада 2024 року: що не можна робити в цей день","2024-11-14 09:32:00","Сьогодні, 14 листопада, День операційної медичної сестри. До Нового року залишилося 47 днів.    14 листопада - 318-й день року (319-й у високосні роки) у григоріанському календарі. До кінця року залишається 47 днів.  Які свята в Україні та світі     Всесвітній день боротьби з цукровим діабетом.     Міжнародний день логопеда.     Міжнародний день боротьби з незаконним обігом культурних цінностей.     День операційної медичної сестри.  Які події відбулися 14 листопада     332 рік до н.е. – Александра Великого коронують фараоном Єгипту.     1918 рік - намагаючись заручитись підтримкою Антанти, гетьман Скоропадський проголошує федерацію Української Держави з майбутньою небільшовицькою Росією, що стає одною з легітимацій антигетьманського повстання, не будучи його причиною.     1918 рік - на першому засіданні Національних зборів Томаша Масарика обирають президентом Чехословацької республіки.     1918 рік - з ініціативи провідних українських вчених декретом гетьмана Павла Скоропадського засновують Українську Академію наук та визначають її офіційний статус.     1920 рік - уряд УНР був змушений залишити Україну та переїхати до Польської республіки.     1925 рік - у Чехословацькій республіці створюють Леґію українських націоналістів.     1939 рік - Верховна Рада УРСР затверджує Закон про так зване ""возз'єднання"" (анексію) Західної України з УРСР.     1944 рік - у Києві відкривається Державний музей українського мистецтва.     1963 рік - потужний підводний вулканічний вибухає, утворюючи острів Суртсей, 33 км на південь від узбережжя Ісландії.     1999 рік - на посаду президента України вдруге обирають Л. Д. Кучму.     2005 рік - корпорація Boeing оголошує про старт виробництва літака Boeing 747-8.  Хто народився 14 листопада     1974 - Олександр Бринжала, офіцер Повітряного командування «Центр» Повітряних сил Збройних сил України. Герой України.     1979 - Ольга Куриленко, українська акторка та модель.  Які сьогодні іменини: Василь, Віктор, Гаврило, Георгій, Григорій, Дмитро, Костянтин, Михайло, Микола, Олександр, Олексій, Петро, Пилип, Сергій, Федір, Ганна.  Що не можна робити 14 листопада     Забороняється йти на самоті до лісу.     Краще не починати ремонт в оселі.  ","https://ua.korrespondent.net/lifestyle/4731896-sviata-14-lystopada-2024-roku-scho-ne-mozhna-robyty-v-tsei-den"
"Повітряні сили розкрили деталі нічної атаки Росії","2024-11-14 09:10:00","","https://ua.korrespondent.net/ukraine/4731894-povitriani-syly-rozkryly-detali-nichnoi-ataky-rosii"
"Син Кличка вперше отримав виклик в збірну України","2024-11-14 08:49:00","Визначився розширений склад на кваліфікації до Євробаскету.                                        Тренерський штаб національної збірної України з баскетболу оголосив розширений склад гравців, які можуть взяти участь в матчах відбору на чемпіонат Європи.    Загалом в списку 16 баскетболістів, серед яких і два дебютанти - Данііл Сипало та Максим Кличко (син легендарного боксера Віталія Кличка).  Склад збірної України  Захисники:     Ілля Сидоров (Фо-сюр-Мер, Франція), Олександр Ковляр (Літкабеліс, Литва), Віталій Зотов (Йонава, Литва), Іссуф Санон (ВЕФ, Латвія), Олександр Липовий (Аліканте, Іспанія)  Форварди:     Павло Крутоус (Мелілья, Іспанія), Володимир Конєв (Дніпро), Іван Ткаченко (Міттельдойчер, Німеччина), Богдан Близнюк (Йонава, Литва), Андрій Войналович (Сабаз, Азербайджан), В’ячеслав Бобров (ВЕФ, Латвія), Данііл Сипало (Дніпро, Україна), Сергій Павлов (Мелілья, Іспанія)  Центрові:     Ростислав Новицький (Валмієра, Латвія), Артем Пустовий (Ховентуд, Іспанія), Максим Кличко (Монако, Франція).    Збірна України проведе два поєдинки відбору до Євробаскету в лютому. Обидва рази ""жовто-сині"" зіграють проти Ізраїля на нейтральному майданчику в Ризі, Латвія.  ","https://ua.korrespondent.net/sport/basketball/4731891-syn-klychka-vpershe-otrymav-vyklyk-v-zbirnu-ukrainy"
"Примусову евакуацію дітей оголошено у 16 населених пунктах Донеччини","2024-11-14 08:56:00","","https://ua.korrespondent.net/ukraine/4731890-prymusovu-evakuatsiui-ditei-oholosheno-u-16-naselenykh-punktakh-donechchyny"
"Генштаб повідомив про перебіг боїв на фронті","2024-11-14 08:39:00","Найскладніша ситуація залишається на Курахівському напрямку, де росіяни 45 разів намагалися прорвати оборону.   ","https://ua.korrespondent.net/ukraine/4731887-henshtab-povidomyv-pro-perebih-boiv-na-fronti"
"НХЛ: Юта розбила Кароліну, Анахайм програв Вегасу","2024-11-14 08:14:00","До вашої уваги результати та огляди матчів ігрового дня Національної хокейної ліги.           У ніч на четвер, 14 листопада, пройшов черговий ігровий день на старті регулярного чемпіонату НХЛ, у рамках якого відбулися п'ять матчів.  Результати матчів НХЛ за 13 листопада    Піттсбург - Детройт - 2:3 (0:0, 2:2, 0:0, 0:1)    0:1 - 21 Берггрен (Петрі, Тарасенко)   0:2 - 25 Кейн (Реймонд, Ларкін)   1:2 - 27 Раст (Бантінг)   2:2 - 32 Бовільє (Кросбі, Петтерссон)   2:3 - 61 Едвінссон (Кейн, Дебрінкет)      Вашингтон - Торонто - 3:4 (2:1, 1:0, 0:2, 0:1)    1:0 - 11 Реддіш (Дюбуа, Макмайкл)   1:1 - 12 Макменн (Хольмберг, Таварес)   2:1 - 18 Строум (Рой, Протас)   3:1 - 37 Протас (Овечкін, Сандін)   3:2 - 55 В. Нюландер (Найз)   3:3 - 59 Марнер (В. Нюландер, Райллі)   3:4 - 64 Таварес (Марнер)    Юта - Кароліна - 4:1 (1:0, 0:1, 3:0)    1:0 - 17 Б'югстед ()   1:1 - 30 Нечас (Ахо, Гостісбеер)   2:1 - 45 Макбейн (Кесселрінг)   3:1 - 47 Сергачов (Маччеллі, Гюнтер)   4:1 - 47 Б'югстед (Шмалц, Кесселрінг)    Колорадо - Лос-Анджелес - 4:2 (1:2, 1:0, 2:0, 0:0)    0:1 - 1 Кемпе (Копітар, Мур)   1:1 - 3 Лехконен (Маккіннон, Рантанен)   1:2 - 15 Кемпе (Мур, Копітар)   2:2 - 36 Рантанен (Макар)   3:2 - 50 Рантанен (О'Коннор, Маккіннон)   4:2 - 58 Рантанен (Лехконен, Маккіннон)    Анахайм - Вегас - 2:3 (1:1, 0:1, 1:1)    1:0 - 17 Макгінн (Лісон, Мінтюков)   1:1 - 19 Руа (Швіндт, Теодор)   1:2 - 26 Гертл (Теодор, Айкел)   1:3 - 44 Дорофєєв ()   2:3 - 59 Ватрано (Кіллорн, Лісон) ","https://ua.korrespondent.net/sport/hokey/4731883-nkhl-yuta-rozbyla-karolinu-anakhaim-prohrav-vehasu"
"На Київщині виявили бойову частину ракети Х-101","2024-11-14 08:20:00","","https://ua.korrespondent.net/ukraine/4731884-na-kyivschyni-vyiavyly-boiovu-chastynu-rakety-kh-101"
"НБА: Сакраменто з Ленем переміг Фінікс, поразки Міннесоти й Нью-Йорка","2024-11-14 07:50:00","Представляємо вашій увазі результати та огляди минулих баскетбольних ігор.                    У ніч на четвер, 14 листопада, відбулися матчі нового регулярного сезону Національної баскетбольної асоціації.    Український баскетболіст Сакраменто Олексій Лень зіграв проти Фінікса (127:104). На його рахунку чотири хвилини на паркеті, за які набрав чотири очки, зробив два підбирання і віддав одну передачу.  Результати НБА за 13 листопада  Орландо - Індіана 94:90 (18:27, 23:18, 27:27, 26:18)  Орландо: Ф. Вагнер (29 + 6 передач), Бітадзе (12 + 12 підбирань), Колдуелл-Поуп (10), Саггс (8), да Сілва (3 + 9 підбирань) - старт; М. Вагнер (10 + 5 втрат), Айзек (8 + 11 підбирань), Говард (6), Блек (6 + 6 передач), Ентоні (2).  Індіана: Сіакам (25 + 7 підбирань), Матурин (23 + 12 підбирань), Тернер (11), Халібертон (9 + 11 передач), Шеппард (5) - старт; Ферфі (7), Вокер (4), Макконнелл (4), Топпін (2), Фрімен (0).      Бруклін - Бостон 114:139 (34:32, 26:33, 29:38, 25:36)  Бруклін: З. Вільямс (23), Томас (17), Шредер (16), К. Джонсон (9), Клекстон (3) - старт; Джонсон (12), Вілсон (11), Клауні (9), Мілтон (8 + 7 передач), Мартін (6).  Бостон: Тейтум (36 + 9 підбирань + 10 передач), Браун (24 + 12 підбирань), Голідей (16), Вайт (9), Кета (8) - старт; Прітчард (23 + 8 передач), Гаузер (12), Корнет (8), Волш (3), Пітерсон (0), Тіллман (0).      Філадельфія - Клівленд 106:114 (27:31, 27:17, 24:34, 28:32)  Філадельфія: Маккейн (34 + 10 передач), Убре (20), Калеб Мартін (18 + 7 підбирань), Ябуселе (10 + 9 підбирань), Лаурі (0) - старт; Джексон (13), Гордон (7), Бона (4 + 9 підбирань), Даутін (0), Мартін (0), Каунсіл (0).  Клівленд: Гарленд (25 + 6 передач), Мітчелл (23 + 13 підбирань + 9 передач), Е. Моблі (14 + 7 підбирань), Аллен (11 + 12 підбирань), Окоро (9) - старт; Ньянг (8), Джером (8), Леверт (7), Вейд (6), Портер (3).    Оклахома-Сіті - Новий Орлеан 106:88 (33:28, 21:22, 28:18, 24:20)  Оклахома-Сіті: Джейлен Вільямс (31 + 7 передач), Гілджес-Александер (29), Дорт (11), Воллес (5 + 5 перехоплень), Джо (0) - старт; Віггінс (10), К. Вільямс (7), Мітчелл (6), Флеглер (3), Джонс (2), Дженг (2), Леонс (0).  Новий Орлеан: Інгрем (18 + 6 передач + 8 втрат), Мерфі (14), Міссі (10 + 10 підбирань), Бостон (8 + 10 підбирань + 6 втрат), Грін (2) - старт; Кейн (11), Науелл (8), Рівс (6), Джемісон (6 + 8 підбирань), Робінсон-Ерл (5).      Нью-Йорк - Чикаго 123:124 (22:29, 25:30, 38:31, 38:34)  Нью-Йорк: Таунс (46 + 10 підбирань), Брансон (24 + 8 передач), Бріджес (20), Анунобі (14 + 9 підбирань), Гарт (6 + 8 підбирань + 6 передач) - старт; Пейн (11), Макбрайд (2), Сімс (0), Раян (0).  Чикаго: Лавін (31 + 7 підбирань + 8 передач + 6 втрат), Вайт (22), Вучевіч (19 + 11 підбирань), Вільямс (18), Гідді (5 + 6 передач) - старт; Досунму (16 + 6 передач), Філліпс (5), Террі (4), Бузеліс (4), Сміт (0).    Сан-Антоніо - Вашингтон 139:130 (32:31, 35:36, 41:24, 31:39)  Сан-Антоніо: Вембаньяма (50), Шемпені (12), Касл (10), Барнс (10 + 7 підбирань), Пол (9 + 11 передач) - старт; Васселл (17), Веслі (10), К. Джонсон (8), Бреннем (8), Коллінз (5 + 7 підбирань + 6 передач).  Вашингтон: Пул (42 + 6 передач), Керрінгтон (13 + 6 втрат), Сарр (12), Кузма (10 + 6 втрат), Кулібалі (6 + 8 підбирань) - старт; Кісперт (19), Валанчюнас (16 + 13 підбирань), Джордж (12), Шемпені (0).    Х'юстон - Кліпперс 111:103 (28:28, 33:28, 28:23, 22:24)  Х'юстон: Грін (21 + 7 підбирань), Ванвліт (15), Брукс (15), Шенгюн (13 + 11 підбирань + 6 передач + 4 блок-шоти), Сміт (5) - старт; Томпсон (18 + 11 підбирань), Ісон (18 + 10 підбирань), Лендейл (4), Шеппард (2).  Кліпперс: Харден (19 + 7 передач), Пауелл (13), Данн (11 + 8 передач), Д. Джонс (11), Зубац (8) - старт; Менн (14 + 7 підбирань), Міллер (8), Коффі (7), Хайленд (5), Браун (4), Батюм (3), Портер (0).    Мілуокі - Детройт 127:120 OT (24:27, 23:33, 38:24, 26:27, 16:9)  Мілуокі: Я. Адетокумбо (59 + 14 підбирань + 7 передач), Б. Лопес (29 + 8 підбирань + 5 блок-шотів), Прінс (15 + 10 підбирань), Грін (3), Райт (0 + 8 передач) - старт; Трент (11), Коннотон (6), Джексон (4).  Детройт: Каннінгем (35 + 7 підбирань + 11 передач + 6 втрат), Бізлі (26 + 10 підбирань), Голланд (11), Гарріс (10 + 8 підбирань), Дюрен (9 + 9 підбирань + 6 передач + 5 втрат) - старт; Сассер (11), Стюарт (9), Мур (9), Рід (0).    Сакраменто - Фінікс 127:104 (35:29, 26:27, 32:24, 34:24)  Сакраменто: Фокс (29 + 10 передач), Хертер (22), Мюррей (17), Сабоніс (11 + 10 підбирань + 9 передач + 7 втрат), Дерозан (2) - старт; Лайлс (13), Маклафлін (11), Елліс (9), Джонс (5), Джонс (4), Лень (4), Макдермотт (0), Джонс (0).  Фінікс: Букер (18), Джонс (10 + 8 передач), Данн (10), О'Ніл (5), Нуркіч (3 + 11 підбирань) - старт; Окогі (25 + 8 підбирань), Морріс (10), Вашингтон (8), Бол (5), Д. Лі (4), Ігодаро (4), Бріджес (1), Пламлі (1).    Портленд - Міннесота 106:98 (23:33, 25:15, 28:28, 30:22)  Портленд: Шарп (33), Клінган (17 + 12 підбирань + 8 блок-шотів), Хендерсон (11 + 5 втрат), Камара (11 + 8 підбирань), Грант (8) - старт; Бентон (13), Авдія (7), Мюррей (6), Вокер (0), Ріт (0), Рупер (0).  Міннесота: Едвардс (24), Рендл (20 + 10 підбирань), Александер-Вокер (13), Гобер (12 + 10 підбирань), Макденіелс (7 + 7 підбирань) - старт; Рід (15), Діллінґем (3), Майнотт (2), Дівінченцо (2).  Лейкерс - Мемфіс 128:123 (38:26, 27:38, 26:32, 37:27)  Лейкерс: Джеймс (35 + 10 підбирань + 14 передач + 6 втрат), Девіс (21 + 13 підбирань), Хатімура (19 + 7 підбирань), Рівз (18 + 6 передач), Реддіш (4) - старт; Кнехт (19), Расселл (8), Колоко (4), Вінсент (0). ","https://ua.korrespondent.net/sport/basketball/4731881-nba-sakramento-z-lenem-peremih-finiks-porazky-minnesoty-y-nui-yorka"
"Генштаб підрахував втрати Росії на 14 листопада","2024-11-14 07:54:00","","https://ua.korrespondent.net/ukraine/4731879-henshtab-pidrakhuvav-vtraty-rosii-na-14-lystopada"
"У Криму впав міст над залізничною колією: є постраждалі","2024-11-14 07:45:00","","https://ua.korrespondent.net/ukraine/4731877-u-krymu-vpav-mist-nad-zaliznychnoui-koliieui-ye-postrazhdali"
"Оскар Де Ла Хойя назвав умову для перемоги Майка Тайсона в бою з Полом","2024-11-14 07:25:00","Промоутер назвав ключовий раунд, який розставить усі питання стосовно переможця поєдинку.       Колишній чемпіон світу в шести вагових категоріях Оскар Де Ла Хойя зробив прогноз на бій між легендарним Майком Тайсоном і відеоблогером Джейом Полом.    За словами промоутера, у ікони боксу є три раунди, щоб перемогти свого суперника.    ""У Майка Тайсона є три раунди, щоб вирішити всі справи в рингу. Після третього раунду його бензобак почне спустошуватися. Тайсон почне згасати. У його віці дуже складно протриматися більше трьох раундів.    Якщо Майк завдасть правильного удару в перших трьох раундах, то це може стати ""Сайонарою"" для Джейка Пола. Я віддаю перемогу Джейку Полу, якщо ми побачимо четвертий раунд"", - наводить слова промоутера Boxing News 24.  ","https://ua.korrespondent.net/sport/boks/4731875-oskar-de-la-khoiia-nazvav-umovu-dlia-peremohy-maika-taisona-v-boui-z-polom"
"Майк Тайсон зустрів чоловіка, якого пограбував у дитинстві","2024-11-14 01:47:00","Колишній чемпіон світу відвідав своє рідне місто, приїхавши на зйомки фільму.                 Легендарний боксер Майк Тайсон вийде в ринг із блогером Джейком Полом.    До цього поєдинку було знято фільм ""Зворотний відлік"". Під час зйомок картини Майк і журналісти вирушили в рідне місто боксера - Браунсвілл.    До боксера підійшов чоловік і здивував зізнанням: ""Майк, ти пограбував мене, коли мені було вісім років"".    Тайсон був шокований такими словами, але вибачився перед чоловіком.  Допис, поширений MMA | UFC (@xcellentmma)       ","https://ua.korrespondent.net/sport/boks/4731843-maik-taison-zustriv-cholovika-yakoho-pohrabuvav-u-dytynstvi"
"На ТОТ окупанти насильно мобілізовують мігрантів з Азії - ЦНС","2024-11-14 07:19:00","","https://ua.korrespondent.net/ukraine/4731872-na-tot-okupanty-nasylno-mobilizovuuit-mihrantiv-z-azii-tsns"
"Раньєрі вперше відреагував на чутки, що він очолить Рому","2024-11-14 01:09:00","Італієць втретє працюватиме в Римі. Раніше він очолював Рому з 2009-го до 2011-го і в 2019-му.    Легендарний тренер Клаудіо Раньєрі підтвердив, що очолить Рому.    За словами фахівця, він готовий вирішити всі завдання, які стоять перед командою.    ""Належить вирішити важке завдання? Тому вони покликали мене. Ми готові. Ми їдемо"", - наводить слова тренера Ansa.    73-річний італієць очолював Рому з 2009-го до 2011-го і в 2019-му. У квітні поточного року Раньєрі оголосив про завершення кар'єри.    У турнірній таблиці Серії А Рома йде дванадцятою в Серії А, маючи 13 очок за 12 ігор.  ","https://ua.korrespondent.net/sport/football/4731839-ranieri-vpershe-vidreahuvav-na-chutky-scho-vin-ocholyt-romu"
"Арбітр АПЛ підозрюється у вживанні наркотичних речовин","2024-11-14 00:08:00","Девід Кут може втратити роботу. Наразі його усунули від роботи на невизначений термін.        Англійський арбітр Девід Кут потрапив у гучний скандал.    Суддя, який раніше образив Юргена Клоппа, був помічений за вживанням наркотичних речовин.    Як повідомляє The Sun, на відео Кут занюхує доріжку білого порошку, а потім негативно висловлюється на адресу Юргена Клоппа і Ліверпуля.      Зазначимо, що Девіда усунули від роботи на невизначений термін.  ","https://ua.korrespondent.net/sport/football/4731836-arbitr-apl-pidozruiietsia-u-vzhyvanni-narkotychnykh-rechovyn"
"NYT назвав пріоритети Києва на мирних переговорах","2024-11-14 06:24:00","З огляду на можливі переговори щодо закінчення війни, на яких наполягає обраний президентом США Дональд Трамп, для України особливо важливими стають гарантії безпеки.      Офіційні особиУкраїни, які протягом усієї війни заявляли, що не поступляться територією, перед можливими переговорами, які має намір провести Дональд Трамп, надають не менше значення отриманню гарантій безпеки. Про це у середу, 13 листопада, повідомляє The New York Times із посиланням на українських високопосадовців.    Джерела видання заявили, що захист інтересів України на потенційних переговорах ""залежатиме не від територіальних кордонів, які, ймовірно, будуть визначатися бойовими діями"", а від того, які існують гарантії дотримання режиму припинення вогню.    ""Переговори повинні базуватися на гарантіях. Для України немає нічого важливішого"", – заявив голова Комітету з питань оборони та розвідки Верховної Ради України Роман Костенко.    Інший високопоставлений український чиновник, який говорив на умовах анонімності,навіть посилив цю думку:    ""Територіальне питання надзвичайно важливе, але це все ж таки друге питання. Перше питання – це гарантії безпеки"".    Високопоставлений український чиновник також сказав, що Київ хотів би переконатися, що будь-яка лінія припинення вогню не зашкодить економічному відновленню країни після війни, наприклад, залишивши промислові зони занадто небезпечними для інвестицій. За словами офіційних осіб, ширина демілітаризованої зони - буферної зони між двома арміями - також буде ключовим фактором.    Раніше президент Володимир Зеленський заявив про необхідність змусити Росію переговорів на основі міжнародного права, а не терору.  ","https://ua.korrespondent.net/ukraine/4731868-NYT-nazvav-priorytety-kyieva-na-myrnykh-perehovorakh"
"У центрі столиці Бразилії прогриміли вибухи","2024-11-14 05:51:00","На місці інциденту, знайшли тіло чоловіка, на якому залишилися сліди вдягненого вибухового пристрою.    У бразильському Ріо-де-Жанейро, де через п'ять днів має відбутися саміт G20, увечері в середу, 13 листопада, пролунали два вибухи в урядовому кварталі. Принаймні одна людина загинула, повідомляє Reuters.    Зазначається, що гучно було на Площі трьох влад - місці, поряд з яким розташовані президентський палац, Конгрес та Верховний суд.    Правоохоронці, що прибули на місце інциденту, знайшли тіло чоловіка, на якому залишилися сліди вдягненого вибухового пристрою. Генеральний прокурор Бразилії охарактеризував те, що сталося, як ""атаку"".    Суддів Верховного суду країни, які незадовго до вибухів прибули на засідання, евакуювали. Президент республіки Лула да Сілва на момент теракту не перебував на робочому місці.    Раніше повідомлялося, що у Німеччині 17-річний підліток готував теракт на Різдво. ","https://ua.korrespondent.net/world/4731866-u-tsentri-stolytsi-brazylii-prohrymily-vybukhy"
"Збільшення військового збору: соціологи з'ясували ставлення українців","2024-11-14 05:16:00","Найбільше з усіх ініціативу ""однозначно підтримують"" люди з групи доходу ""дуже бідні"". У цій же групі й найбільший відсоток тих, хто ""однозначно не підтримує"".    Підвищення військового збору з 1,5% до 5% підтримує 64% українців. Про це свідчать опитування групи Рейтинг на замовлення Центру аналізу та соціологічних досліджень.    Зокрема, 32% респондентів дали відповідь ""Однозначно підтримую"", стільки ж - ""Скоріше підтримую"".    Водночас ""Однозначно не підтримую"" і ""Скоріше не підтримую"" відповіли 32% опитаних, ще 5% - не дали відповіді.    Найбільше з усіх ініціативу ""однозначно підтримують"" люди з групи доходу ""дуже бідні"". У цій же групі й найбільший відсоток тих, хто ""однозначно не підтримує"".    Також найбільше підвищення підтрумують у західних регіонах. Серед вікових груп найбільше це рішення знайшло підтримку у категорії старше 51 року.    Опитування проводилося по всій території України (крім окупованих територій Криму і Донбасу) з 27 вересня по 1 жовтня 2024 року.     Нагадаємо, Верховна Рада 10 жовтня затвердила в цілому законопроект про підвищення податків, яким підвищується військовий збір з 1,5% до 5% та закріплюється податок на прибуток банків на рівні 50%. За документ проголосували 247 нардепів при необхідних 226. ","https://ua.korrespondent.net/ukraine/4731863-zbilshennia-viiskovoho-zboru-sotsiolohy-ziasuvaly-stavlennia-ukraintsiv"
"Міноборони анонсувало перевірки установ, які проводять ВЛК","2024-11-14 04:40:00","У відомстві зазначили, що ""дуже чутливо ставляться"" до порушень в процесі мобілізації, і мають викорінити порушення як явище.    Міноборони України перевірить установи, що проводять військово-лікарські комісії (ВЛК). Про це в етері телемарафону у середу, 13 листопада, заявив речник оборонного відомства Дмитро Лазуткін.    ""Ясна річ, деякі речі потребують перевірки. Такі перевірки покликані забезпечити належне виконання правил мобілізації та медичних стандартів як таких, щоб порушень не було як явища"", – сказав Лазуткін.    За його словами, Міністерство оборони ""дуже чутливо до цього ставиться"". Речник додав, що відповідальність за порушення в процесі мобілізації розподіляється з огляду на етап, на якому це порушення сталося.    ""Якщо порушення сталося на етапі медичного огляду, відповідальність лежить на Міністерстві охорони здоров’я та НСЗУ у рамках укладених договорів. Якщо неправильно винесено висновок ВЛК про придатність до служби, наприклад, це є відповідальністю ВЛК, і реагування вже має здійснювати Міністерство оборони України"", – пояснив Лазуткін.    Нагадаємо, у жовтні президент Володимир Зеленський виступив з вимогою реформувати систему МСЕК через корупцію. ","https://ua.korrespondent.net/ukraine/4731861-minoborony-anonsuvalo-perevirky-ustanov-yaki-provodiat-vlk"
"У Харкові прогриміли вибухи","2024-11-14 04:06:00","Міська влада повідомила, що Харків та передмістя перебувають під ударом російських авіабомб.    У Харкові під час повітряної тривоги у ніч проти четверга, 14 листопада, було чутно вибухи. Про це повідомив міський голова Ігор Терехов.    ""У Харкові чутно вибухи. Будьте обережні - ворог запускає по місту та передмістю КАБи"", - написав він.    Перед цим Повітряні сили ЗСУ попередили про активність ворожої тактичної авіації на сході та загрозу застосування авіаційних засобів ураження для прифронтових областей.  ","https://ua.korrespondent.net/city/kharkov/4731859-u-kharkovi-prohrymily-vybukhy"
"У Трампа готують масштабні чистки в Пентагоні - ЗМІ","2024-11-14 03:50:00","Звільнити можуть усіх офіцерів, які мали зв’язок з колишнім головою Об'єднаного комітету начальників штабів Марком Міллі.    Перехіднакомандаобраного президента США Дональда Трампа складає спискивійськових чиновників, яких планується звільнити. До нього можуть увійти члени Об'єднаного комітету начальників штабів США. Про це у середу, 13 листопада, повідомляє Reuters із посиланням на джерела.    Зокрема два анонімних джерела агентства розповіли, що процес планування звільнень перебуває на початковій стадії й може змінитися в процесі формування нової адміністрації Трампа. Вони також підкреслили, що такі рішення можуть стати безпрецедентними кадровими змінами в Пентагоні.    Один із джерел висловив сумнів щодо доцільності таких кардинальних перестановок у Міністерстві оборони США.    Поки що невідомо, чи підтримає сам Трамп такі ініціативи, хоча в минулому він критично висловлювався щодо військових лідерів, які йому опонували. Під час передвиборчої кампанії він обіцяв звільнити низку генералів і тих, хто був причетний до спірного виведення військ з Афганістану в 2021 році.    Інше джерело Reuters зазначило, що нова адміністрація, ймовірно, зосередить увагу на офіцерах, які мали зв’язок з колишнім головою Об'єднаного комітету начальників штабів Марком Міллі.    У книзі Боба Вудворда ""Війна"" цитуються слова генерала, де він називає новообраного президента ""фашистом до кісток"". Прихильники Трампа розкритикували Міллі за таку нелояльність до експрезидента.    ""Кожна особа, яку підвищив або призначив Міллі, залишить свою посаду. Є детальний список усіх, хто мав зв’язок із Міллі. І всі вони будуть звільнені"", - повідомило друге джерело агентства.    До Об'єднаного комітету начальників штабів входять найвищі офіцери збройних сил США, а також керівники армії, флоту, морської піхоти, військово-повітряних сил, національної гвардії та космічних сил.  ","https://ua.korrespondent.net/world/4731857-u-trampa-hotuuit-masshtabni-chystky-v-pentahoni-zmi"
"Прокуратура Парижа вимагає ув’язнити Ле Пен на п’ять років","2024-11-14 03:24:00","Марін Ле Пен та її однопартійців звинувачують у тому, що вони фіктивно наймали парламентських помічників у Європарламенті, щоб викрасти гроші на користь партії.    Прокуратура Парижа у середу, 13 листопада, попросила визнати ультраправу Марін Ле Пен винною у фінансових махінаціях та розтраті коштів, засудити до тюремного ув'язнення та заборонити їй балотуватися на державні посади, включаючи посаду президента Франції, протягом наступних п'яти років, повідомляє BFMTV.    Зазначається, що прокуратура просить засудити політикиню до п’яти років позбавлення волі (з них два умовно), а також призначити їй штраф у сумі 300 тисяч євро.    Таке покарання для Ле Пен прокуратурау запросила у кримінальній справі щодо нецільового витрачання коштів Європарламенту. У справі також фігурують понад 20 представників Національного об’єднання.    Окрім того, прокуратура просить про штраф на суму два мільйони євро для партії Національне об’єднання.    Як зазначає BFMTV, якщо суд ухвалить обвинувальний вирок, Марін Ле Пен не зможе висунути свою кандидатуру на вибори, навіть якщо подасть скаргу на рішення. Раніше Марін Ле Пен заявила, що має намір балотуватися на посаду президента Франції у 2027 році.    Сама Ле Пен, коментуючи вимоги прокуратури, заявила, що обвинувачення намагається зруйнувати партію та ""позбавити французький народ можливості голосувати за тих, за кого він хоче"".    Суд у Парижі з кінця вересня розглядає кримінальну справу щодо Марін Ле Пен та співробітників Національного об’єднання, звинувачуючи їх у тому, що вони фіктивно наймали парламентських помічників у Європарламенті, щоб викрасти гроші на користь партії. ","https://ua.korrespondent.net/world/4731855-prokuratura-paryzha-vymahaie-uviaznyty-le-pen-na-piat-rokiv"
"РФ окупувала ще одне селище на Донбасі - DeepState","2024-11-14 02:55:00","Окупанти також просунулися біля Куп'янська на Харківщині та на трьох ділянках у Донецькій області.    Російські загарбники окупували селище Іллінка в Курахівській громаді Покровського району. Про це у ніч проти четверга, 14 листопада, повідомив український OSINT-проєкт DeepState.    Також окупанти мали частковий успіх біля Куп'янська на Харківщині та ще у деяких населених пунктах Донецької області.    Зокрема росіяни просунулися поблизу сіл Дальнє та Трудове Курахівської громади Донецької області, а також селища Новодонецьке Донецької області.    На початку 2022 року в окупованій Іллінці мешкало 440 людей.    У середу в Генштабі повідомили, що ворог зосередив третину атак на Курахове.  ","https://ua.korrespondent.net/ukraine/4731853-rf-okupuvala-sche-odne-selysche-na-donbasi-DeepState"
"Савченко і Безугла написали одна на одну заяви в СБУ","2024-11-14 02:22:00","Безугла звинуватила Савченко у тому, що через її наказ стався прорив росіян в Очеретиному, а Савченко, своєю чергою, закликала перевірити Безуглу на держзраду.    Колишня народна депутатка Надія Савченко звернулася до СБУ та Державного бюро розслідування із закликом перевірити нардепку Мар'яну Безуглу ""на предмет державної зради та розголошення державної таємниці"". Про це Савченко у середу, 13 листопада, розповіла на своїй сторінці у Facebook.    Ексдепутатка наголосила, що Безугла, яка є членом оборонного комітету Верховної Ради, нібито ""систематично"" розміщує публікації у Telegram-каналі та сторінці Facebook про ""обороноздатність Збройних сил України, стан укомплектованості, забезпечення, систему побудованих оборонних укріплень, або ж про їх відсутність на конкретних напрямках"".    Крім цього, за словами Савченко, Безугла поширює інформацію про структуру прийняття управлінських рішень в ЗСУ, про якісний офіцерський склад з конкретними прізвищами, а також про стан реформування підрозділів, кадрові призначення та стан медичного забезпечення в Міноборони України.    ""Чим вона (Безугла - ред.) наносить невиправданої шкоди захисту територіальної цілісності та незалежності України у війні проти російських окупантів, підриву національної, економічної та інформаційної безпеки та обороноздатності України, знижує безпеку держави Україна"", - підкреслика колишня народна депутатка.    Савченко закликала ДБР провести перевірку діяльності народної депутатки Мар’яни Безуглої та надати правову оцінку її діям.    Раніше Мар'яна Безугла написала у Facebook, що ""в мережі з’явилася інформація, що Савченко воює як командир роти в одній із бригад ТрО"". Нардепка заявила, що Савченко нібито віддала наказ про відступ підрозділу, який спричинив прорив росіян в Очеретиному.    ""Саме її (Надії Савченко - ред.) самовільний і неочікуваний наказ на відступ підрозділу спричинив ""ефект доміно"" прориву в Очеретиному, що запустило каскадні процеси формування наступу росіян на Покровськ"", - написала Безугла.    Вона закликала СБУ ""звернути увагу та детально дослідити діяльність Савченко в ЗСУ"".    Нагадаємо, у вересні Верховна Рада звільнила Безуглу з посади заступника голови комітету з питань нацбезпеки, оборони та розвідки та перевела до парламентського комітету з питань зовнішньої політики.  ","https://ua.korrespondent.net/ukraine/4731851-savchenko-i-bezuhla-napysaly-odna-na-odnu-zaiavy-v-sbu"
"""Вірний солдат Трампа"": оголошено кандидата на генпрокурора США","2024-11-14 01:51:00","Метт Ґетц ніколи не працював у Міністерстві юстиції чи прокурором на будь-якому рівні, але був запропонований Трампом на посадку генпрокурора. У Республіканській партії вважають, що його кандидатуру не підтримає Сенат.    Обраний президент США Дональд Трамп у середу, 13 листопада, оголосив своїм кандидатом на посаду генерального прокурора конгресмена від Республіканської партії Метта Ґетца, повідомляє The Hill.    ""Метт покінчить із озброєним урядом, захистить наші кордони, ліквідує злочинні організації та відновить зруйновану віру та довіру американців до Міністерства юстиції"", - сказав Трамп у заяві, оголошуючи про обрання, яке має бути затверджене республіканською більшістю у Сенаті.    Трамп також наголосив, що Ґетц відіграє ""ключову роль у розгромі ""обману Росія, Росія, Росія"".    Видання зазначає, що імені Ґетца не було серед тих, кого було запропоновано на посаду генпрокурора. За словами джерела видання, коли його оголосили кандидатом, у кімнаті, де перебували республіканці Палати представників, пролунали гучні зойки.    Посада Генерального прокурора є для Трампа однією з ключових. Саме завдяки йому він матиме можливість здійснити анонсовану масову депортацію, помилувати учасників заворушень 6 січня та помститися, як і обіцяв, тим, хто переслідував його упродовж останніх чотирьох років.    Тим часом дехто з республіканців наголошує, що Ґетц викликає розбіжності в Республіканській партії.    ""Я вважаю, що президент, ймовірно, винагороджує його за те, що він був таким вірним його солдатом, але президент достатньо розумний, і його команда достатньо розумна, щоб знати, що містер Ґец ніколи не буде затверджений Сенатом"", – сказав конгресмен Макс Міллер, колишній помічник Трампа.    Також повідомляється, що Ґетц ніколи не працював у Міністерстві юстиції чи прокурором на будь-якому рівні влади.    Ґетц займає антиукраїнську позицію: минулого літа в інтерв’ю він відкрито заявляв: ""Якби нам треба було обирати, кого прийняти в НАТО - Росію чи Україну, доцільно було б обрати Росію. В довгостроковій перспективі це принесло б більше користі"".    А у лютому 2023 року Ґетц, підтримуваний ще десятком членів Палати представників представив резолюцію, яка закликає адміністрацію Байдена припинити військову та фінансову допомогу Україні, а також закликав всіх учасників забезпечити ""мирну угоду"".    Раніше повідомлялося, що Джон Тун стане новим лідером республіканців у Сенаті. Він виграв у таємних виборах, випередивши кандидата, якого підтримувало МАГА-крило партії.  Трамп призначить керувати розвідкою Ґаббард, яка поширювала наративи РФ ","https://ua.korrespondent.net/world/4731849-virnyi-soldat-trampa-oholosheno-kandydata-na-henprokurora-ssha"
"У Нідерландах спалахнули нові антисемітські протести","2024-11-14 01:20:00","Правоохоронці затримали десятки людей, які попри заборону влаштували антиізраїльський мітинг у столиці.    В Амстердамі увечерісереду, 13 листопада,поліція затримала десятки пропалестинських мітингувальників. Вони порушили заборону на проведення демонстрацій, яку запровадили через насильство проти ізраїльських футбольних фанатів минулого тижня, повідомляє The Times of Israel.    Зазначається, що пропалестинські мітингувальники знову вийшли на вулиці міста та скандували антиізраїльські гасла, зокрема ""Амстердам каже ""ні"" геноциду"".    Поліція затримали більшість протестувальників після того, як вони відмовилися піти, супроводжуючи їх переважно мирно в автобуси та виганяючи з площі.    Антиізраїльські мітинги відбуваються у той час, коли Нідерланди все ще долають наслідки насильства в Амстердамі минулого тижня, коли у ніч проти 8 листопада в столиці Нідерландів невідомі напали на вулиці на вболівальників з Ізраїлю, які приїхали на матч футбольних клубів Аякс та Маккабі (Тель-Авів).  ","https://ua.korrespondent.net/world/4731847-u-niderlandakh-spalakhnuly-novi-antysemitski-protesty"
"Байден і Сі зустрінуться цього тижня - ЗМІ","2024-11-14 00:53:00","Очікується, що два лідери проведуть переговори, що охоплять низку глобальних питань, включаючи загострення напруженості між Вашингтоном та Пекіном.     Чинний президент США Джо Байден цієї суботи ймовірно зустрінеться з лідером Китаю Сі Цзіньпіном під час форуму Азіатсько-Тихоокеанського економічного співробітництва у Перу. Про це у середу, 13 листопада повідомило Reuters з посиланням на офіційних осіб США.    Зазначається, що Байден, ймовірно, востаннє зустрінеться з китайським колегою Сі Цзіньпіном, оскільки Пекін готується до більш напружених відносин зі США під керівництвом Дональда Трампа.    Очікується, що два лідери проведуть переговори, що охоплять низку глобальних питань, включаючи загострення напруженості між Вашингтоном та Пекіном. Це буде перша офіційна розмова Байдена та Цзіньпіном після телефонної розмови у квітні.    ""Ці розмови непрості. Ця відвертість була важливою в управлінні стосунками"", - сказав виданню один з чиновників на умовах анонімності.    Раніше лідер Китаю Сі Цзіньпін привітав Дональда Трампа з перемогою на президентських виборах у США й закликав до стабільності між двома найбільшими економіками світу.  ","https://ua.korrespondent.net/world/4731842-baiden-i-si-zustrinutsia-tsoho-tyzhnia-zmi"
"Джон Тун стане новим лідером республіканців у Сенаті","2024-11-14 00:21:00","Він виграв таємне голосування, перемігши сенатора, якого підтримували члени МАГА-крила партії.    Новим лідером республіканської більшості у Сенаті США стане сенатор від Південної Дакоти Джон Тун, який виступав за підтримку України. Про це у середу, 13 листопада, повідомляє BBC.    Зазначається, що 63-річний багаторічний сенатор Тун виграв таємне голосування, перемігши сенатора від Флориди Ріка Скотта, якого підтримували члени МАГА-крила партії.    ""Для мене велика честь отримати підтримку моїх колег, щоб очолити Сенат у 119-му Конгресі, і я пишаюся роботою, яку ми виконали, щоб забезпечити собі більшість і Білий дім. Ця команда республіканців єдина в підтримці програми президента Трампа, і наша робота починається сьогодні"", - заявив він після голосування.    Видання пише, що хоча обраний президент Дональд Трамп не оприлюднював свою думку про кандидатів на цю посаду, перемога Туна та поразка Скотта можуть бути розцінені як ознака того, що республіканці в Сенаті відновили свою незалежність і обрали досвідченого лідера партії, якому довіряють його колеги.    Тун замінить сенатора від штату Кентуккі Мітча Макконнелла, який йде у відставку з вищої посади лідера Республіканської партії після 18 років.    Як лідер більшості в Сенаті, Тун буде головним представником позицій Республіканської конференції, контролюватиме перебіг усіх законодавчих справ через свою палату, а також затверджуватиме суддів і членів кабінету, призначених Трампом.  ","https://ua.korrespondent.net/world/4731840-dzhon-tun-stane-novym-liderom-respublikantsiv-u-senati"
"СюжетПідсумки 13.11: Атака на Київ і представник Трампа","2024-11-14 06:58:00","РФ завдала комбінованого удару по Києву; Трамп готує важливе призначення щодо України - ЗМІ. Кореспондент.net виділяє головні події вчорашнього дня.  Вперше за 73 дні: РФ завдала комбінованого удару по Києву    Російські війська завдали комбінованого ракетно-дронового удару по Києву. Вперше за останні 73 дні. Для атаки РФ застосувала ймовірно крилаті ракети повітряного базування, балістичні ракети KN-23/KN-24/Іскандер-М, безпілотники типу Shahed/Герань/Гербера/Пародія. В результаті протиповітряного бою Сили оборони знищили кілька крилатих, кілька балістичних ракет та до десятка дронів ворога. Інформації щодо руйнувань чи потерпілих в Києві не надходило.   Трамп готує важливе призначення щодо України - ЗМІ    Новообраний президент США Дональд Трамп незабаром призначить спеціального представника з мирних питань в Україні. Він має очолити переговори з Росією про припинення війни, повідомив телеканал Fox News. ""Ви побачите дуже високопоставленого спеціального посланця, людину з великим авторитетом, якій буде дано завдання знайти рішення, прийти до мирного врегулювання. Ви це скоро побачите"", – йдеться в публікації з посиланням на анонімне джерело.  В Україні ввели відключення світла для бізнесу    По Україні у середу ввели відключення світла. Енергетики обмежили споживання для бізнесу та промисловості. Причина відключення світла - короткострокове зниження потужності маневрової генерації та суттєве зменшення обсягів імпорту електроенергії. Після усунення проблем ввечері обмеження скасували, але бізнес закликали активніше імпортувати електроенергію для уникнення обмежень в майбутньому.  Україна отримала $1,35 млрд гранту від США    Україна отримала від США грант у розмірі $1,35 млрд. Ці кошти будуть спрямовані на пріоритетні гуманітарні та соціальні програми. У свою чергу Мінфін повідомив, що у поточному році бюджетна підтримка від США передбачена у розмірі 7,8 млрд доларів, із яких вже мобілізовано 5,2 млрд доларів.  В Україні зросте тариф на передачу електроенергії    НКРЕКП попередньо схвалила проект щодо підвищення тарифу на передачу електроенергії для Укренерго. Плануєтьься, що у 2025 році тариф Укренерго зросте на 25,8% до 665,26 грн/МВт·год. Це менше, ніж пропозиція компанії, яка пропонувала підвити цей тариф до 780,41 грн/МВт·год. Рішення ще підлягає подальшому обговоренню для остаточного ухвалення.  В Україні проведуть ""імпортозаміщення"" продуктів    Українські урядовці розпочинають політику ""реального імпортозаміщення"" в сфері продовольства. Вирішили почати з риби, повідомило Мінагрополітики. Зазначається, що в раціоні тих, хто закуповує продовольство за державні кошти, повинна бути українська риба. При цьому лише минулого року державою було закуплено імпортної риби на майже 40 млрд гривень. Мова йде про хек, пангасіус та інші. Наприклад, в раціоні ЗСУ хек планують замістити товстолобом і білим амуром.   ","https://ua.korrespondent.net/ukraine/4731768-pidsumky-1311-ataka-na-kyiv-i-predstavnyk-trampa"
"""Мисливцям"" за шахедами потрібна допомога з придбанням пікапу","2024-11-14 11:21:00","Авто потрібне для мобільної групи підрозділу, що захищає небо Києва та області. Чим більше таких груп – тим вище вірогідність, що рашистські терористи не влучать вчергове у мирних українців.    До редакції Кореспондент.net звернулися представники підрозділу Національної гвардії України, які захищають небо Києва та Київської області, з проханням допомогти придбати пікап для мобільної групи ""мисливців"" за шахедами.      ""Ми є військовими підрозділу Національної гвардії України, частина 3070, який забезпечує захист повітряного простору Києва та Київської області. Звертаємось до читачів Кореспондент.net з проханням допомогти у придбанні автомобіля. Ворог щодня атакує Україну сотнями дронів і ракет. Важливу роль у відбитті цих атак відіграють мобільні групи, які допомагають стаціонарним ППО знищувати повітряні цілі. Чим більше таких груп, тим більше вірогідність, що ворог не досягне своєї мети. Саме для цього нам потрібен пікап, який ми переобладнаємо. Стояли і стоїмо на варті вашого мирного спокою"", - повідомили вони у своєму відеозверненні.    На придбання необхідного транспорту потрібні 400 тисяч гривень. Оголошуємо збір та запрошуємо всіх небайдужих доєднатися.  Монобанка  ","https://ua.korrespondent.net/ukraine/4728964-myslyvtsiam-za-shakhedamy-potribna-dopomoha-z-prydbanniam-pikapu"
"СюжетВторгнення Росії в Україну. Онлайн","2024-11-14 13:30:00","Путін почав повномасштабну війну проти України 24 лютого 2022 року. Не зумівши ""взяти Київ за три дні"", він сконцентрувався на захопленні Донбасу та південних областей України.     Російський диктатор Володимир Путін оголосив про початок ""спецоперації"" з метою ""демілітаризації і денацифікації України"" рано-вранці 24 лютого 2022 року. Цей день став початком повномасштабної війни проти України. Досить швидко стало зрозуміло, що Україна не здасться, Захід повністю підтримав Київ у його боротьбі. Кремль тим часом намагається переконати своїх громадян, що це ""народна війна"" із ""колективним Заходом"". Кореспондент.net слідкує за подіями навколо України в режимі онлайн.    Війна Росії проти України: текстова трансляція    14 листопада   13.13 Служба безпеки спільно з Національною поліцією ліквідували шість нових схем ухилення від мобілізації та нелегального виїзду за кордон чоловіків призивного віку. Серед затриманих – депутатка міськради та посадовці ТЦК.   10.59 У територіальних центрах комплектування та соціальної підтримки (ТЦК та СП) працює 36 тисяч осіб. Про це сказав речник Міноборони Дмитро Лазуткін в ефірі телемарафону.  10.30 У Харківській області російські військові зуміли прорватися до міста Куп’янськ, але їх знищили. Про це сказав начальник Куп'янської міської військової адміністрації (МВА) Андрій Беседін.  9.35 Польща готова розглянути передання Україні винищувачів МіГ-29 радянського виробництва, якщо НАТО схвалить рішення про передислокацію західних літаків на польські авіабази. Про це заявив президент Польщі Анджей Дуда.  9.10 Вночі росіяни атакували Україну 59 ударними безпілотниками, 21 дрон вдалося знищити, 38 були локаційно втрачені. Безпілотники збили у Сумській, Харківській, Полтавській та Київській областях.  8.40 Протягом минулої доби на фронті відбулось 161 бойове зіткнення. На Курахівському на Покровському напрямку найінтенсивніші бої.  7.55 Станом на 14 листопада загальні бойові втрати особового складу російських військ на території України орієнтовно склали 716 070 осіб (+1690 за добу).  7.20 На тимчасово окупованих територіях України поліцейські тиснуть на мігрантів із Центральної Азії та змушують їх укладати контракти з армією Росії.  6.30  Американське видання The New York Times пише, що в контексті ймовірних переговорів щодо закінчення війни, на яких наполягав Дональд Трамп, для України головним пріоритетом стають гарантії безпеки, а не територіальне питання. Відповідну заяву виданню зробили два українські високопосадовці.  3.00 Російські загарбники окупували селище Іллінка в Курахівській громаді Покровського району, повідомив український OSINT-проєкт DeepState. Також зазначається, що окупанти просунулися біля Куп'янська на Харківщині та сіл Дальнє та Трудове Курахівської громади Донецької області, а також селища Новодонецьке Донецької області.    13 листопада  19.16 Російські військові 13 листопада здійснили спробу прорвати оборону ЗСУ на Куп'янському напрямку, використовуючи техніку та переодягнених у форму ЗСУ солдатів. Штурмові групи противника атакували позиції українських захисників у чотири хвилі.  18.08 Новообраний президент США Дональд Трамп незабаром призначить спеціального представника з мирних питань в Україні. Він має очолити переговори з Росією про припинення війни, повідомив телеканал Fox News.  17.09 Від початку доби на фронті відбулось 97 бойових зіткнень. Найбільш активний ворог на Покровському та Курахівському напрямках, повідомив Генштаб ЗСУ у зведенні станом на 16:00 у середу.  16.00. У Станіславі на Херсонщині війська РФ з дрона атакували авто ""швидкої"", яке евакуювало поранених. Перед цим внаслідок удару ворожого дрона по селу 45-річний чоловік і 40-річна жінка дістали вибухові травми і уламкові поранення. Коли бригада медиків транспортувала постраждалих до лікарні, ворог скинув на них вибухівку з БПЛА.  15.59 Операція Сил оборони у Курській області триває 100 днів. За цей час ворог 11 578 разів обстріляв власну територію. Рівняючи із землею свої ж населені пункти і вбиваючи своїх громадян, вони скинули на власну землю 3243 КАБи та 356 НАРів, 2462 вибухові пристрої з БпЛА, застосували 2175 FPV -дронів.  14.59 Бійці Національної гвардії відбили масштабний штурм російської армії на Сіверському напрямку. Воїни знищили бронетехніку противника, не віддавши жодної позиції. Окупанти зазнали великих втрат.  14.10. Якби у Росії не було ядерною зброї, то війська НАТО були б вже в Україні. Про це сказав очільник військового комітету Північноатлантичного альянсу Роб Бауер на саміті у Празі.    14.09 Після нічних обстрілів частина міста Шостка на Сумщині залишається без теплопостачання. Відновлювальні роботи тривають, протягом дня тепло повернеться.  13.12 Харків зазнав двох ударів безпілотниками. У першому випадку БПЛА впав біля торговельного центру, а у другому – влучив у багатоквартирний житловий будинок. Відомо про чотирьох поранених.  12.42 Служба безпеки України ліквідувала в тимчасово окупованому Севастополі керівника штабу 41 бригади ракетних кораблів ЧФ РФ Валерія Транковського. Про це повідомили джерела в спецслужбах.  10.48 Унаслідок вибуху автомобіля в окупованому Севастополі загинув начальник штабу 41-ї бригади ракетних кораблів і катерів ЧФ, 47-річний капітан I рангу.    10.42 Президент Володимир Зеленський відреагував на російський комбінований удар по Україні в ніч на 13 листопада та заявив про ефективну відповідь від ППО.  10.33 Після того, як Конгрес США у квітні затвердив додаткове фінансування, США відправили Україні 83% обіцяних боєприпасів, 67% обіцяних засобів протиповітряної оборони та 60% вогневих можливостей.  10.21 У ніч на середу російські агресори здійснили масштабну атаку на Україну ракетами різних типів і ударними безпілотниками. Більшість цілей було збито, або локаційно втрачено, повідомили Повітряні сили ЗСУ.  10.02 Унаслідок падіння уламків збитих ворожих дронів в одному з населених пунктів Київської області поранена людина.  9.30 Російські війська завдали комбінованого ракетно-дронового удару по Києву, вперше за останні 73 дні. Сили ППО знищили кілька крилатих, кілька балістичних ракет та до десятка дронів ворога. Інформації щодо руйнувань чи потерпілих в Києві не надходило.   9.15 Росіяни завдали повітряного удару по Бериславу Херсонської області, скинувши вибухівку з безпілотника на місцевих жителів. Внаслідок атаки постраждали дві жінки.  8.33 Протягом минулої доби на фронті зафіксовано 162 бойових зіткнення. 75 атак російських військ захисники відбили на Покровському і Курахівському напрямках.   8.17 Уночі росіяни завдали удару по Запоріжжю. У місті понівечені обʼєкти інфраструктури.  7.45 Станом на 13 листопада загальні бойові втрати особового складу російських військ на території України орієнтовно склали 714 380 осіб (+1770 за добу).    12 листопада  19.29. У Харкові 12 листопада зафіксували дві атаки новими ударними дронами ""Молнія"", застосованими російськими військами. Нові ворожі БпЛА не здатні суттєво пошкодити будівлі, натомість завдають критичних уражень цивільним.  17.42. Україна може отримати від Франції шість винищувачів Mirage 2000-5F у першій партії, а не три. Літаки будуть надані ""з повною підтримкою"", стверджують ЗМІ з посиланням на депутата парламенту Франка Джілетті.  16.56. Від початку поточної доби на фронті відбулося 110 бойових зіткнень, з них 14 – у Курській області РФ. Про це повідомив Генштаб ЗСУ, який вперше включив у зведення станом на 16:00 дані про поточні бої на російській території.  16.15 В українській армії розблоковано механізм переведень для бійців між військовими частинами. Подробиці повідомив президент Володимир Зеленський.  14.21 У Польщі перші добровольці Українського легіону підписали контракти із ЗСУ. Вони вже вирушили на полігон польської армії для проходження базового військового вишколу, який триватиме 35 днів.    13.20 Україна виділить понад 55 млрд гривень на виробництво озброєння та військової техніки у 2025 році – це більше, ніж бюджет на ці потреби на 2024 рік.  12.44 Сили оборони України відбили інтенсивний штурм російських військових у Курській області, у результаті знищивши цілий батальйон ворога.  12.33 Україна розширить можливості розвідки завдяки співпраці з міжнародними партнерами. Підписано стратегічно важливий контракт із фінською аерокосмічною компанією ICEYE – лідером у галузі SAR-супутників, повідомив міністр оборони Рустем Умєров.  12.26 Кабінет Міністрів України створив Міжвідомчу робочу групу з питань координації виконання Стратегії морської безпеки України.  11.50 У ніч на вівторок російські агресори атакували Україну 110 безпілотниками, ракетами і КАБами. Більшість цілей було збито, або локаційно втрачено, повідомили Повітряні сили ЗСУ.  11.00 Обраний президент США Дональд Трамп під час зустрічі з президентом України Володимиром Зеленським у вересні в Нью-Йорку проявив зацікавленість до двох пунктів Плану перемоги. Цей документ вже при розробці відразу був орієнтований саме на Трампа, стверджують джерела газети Financial Times.  9.58 Тайвань без зайвого розголосу став одним з найбільших помічників ВПС України. Екс-чиновник Пентагону Тоні Ху розповів, що Тайвань передав українським військовим свої надлишки зенітно-ракетних батарей HAWK.  9.45 Станом на 12 листопада внаслідок повномасштабної збройної агресії Росії загинули 589 дітей й 1681 дитина дістала поранень різного ступеня тяжкості.  9.22 Рятувальники звільнили людей, які були заблоковані в понівеченій російським авіаударом багатоповерхівці в Степногірську на Запоріжжі.  8.40 Ситуація на фронті залишається складною. Протягом минулої доби зафіксовано 187 бойових зіткнень. На Покровському напрямку ЗСУ зупинили 50 штурмових дій росіян, на Курахівському напрямку - відбили 57 атак.  8.18 Тіла трьох дітей дістали з-під завалів житлового будинку, у який росіяни влучили ракетою 11 листопада. Кількість загиблих внаслідок удару зросла до чотирьох.  07.57 Станом на 12 листопада загальні бойові втрати особового складу російських військ на території України орієнтовно склали 712 610 осіб (+1950 за добу).   7.21 Російські війська завдала кілька авіаударів по Запорізькій області. Внаслідок атаки у багатоповерхівці заблоковані люди.  03.51 У Бєлгородській області РФ у ніч проти вівторка, 12 листопада, безпілотники атакували нафтобазу. Внаслідок події виникла пожежа, заявив місцевий губернатор. ""ЗСУ за допомогою безпілотника атакували нафтобазу на території Старооскольського міського округу. Внаслідок вибуху один із резервуарів спалахнув"", - написав російський чиновник. При цьому він традиційно заявив, що пожежа була оперативно ліквідована і постраждалих немає.  01.13 Російський диктатор Володимир Путін наказав своїм військовим повернути під контроль РФ територію Курської області до інавгурації нового президента США Дональда Трампа у січні наступного року. Про це у понеділок, 11 листопада, пише The Telegraph. Для цього там розгорнули 50 тисяч солдатів – російських і північнокорейських.    11 листопада  23.30 З-під завалів зруйнованого зранку російською ракетою будинку в Кривому Розі дістали тіло жінки. Це перша жертва. Також постраждали 11 осіб, із них двоє - діти. У житловій п'ятиповерхівці зруйновані квартири з першого по п’ятий поверхи одного з під’їздів.  22.25 Російські війська завдали ударів по Холодногірському та Новобаварському районах Харкова. Попередньо, удари по місту були завдані балістичною ракетою та гібридною ракетою Гром-1Е.  19.50 Речник Сил оборони півдня Владислав Волошин заявив, що російські війська незабаром можуть розпочати наземні штурми на півдні Запорізької області. Це може статися протягом кількох днів. Війська РФ в цьому районі чисельно значно переважають українських захисників.  18.24 Російські війська атакували з артилерії місто Нікополь. Двоє людей загинули. В результаті артилерійського обстрілу у місті пошкоджені медичний заклад, кафе, магазини та автомобілі.  18.05 Гребля Курахівського водосховища в селі Старі Терни пошкоджена внаслідок дій російських військ. Про це повідомив голова Донецької ОВА Вадим Філашкін. Рівень води в річці Вовча в межах Великоновосілківської громади Волноваського району піднявся на 1,2 метра.  17.59  Війська РФ вже три дні проводять велику контрнаступальну операцію в Курській області, щоб видавити звідти українські сили. Однак російська армія зазнає величезних втрат і змогла відбити лише два невеликі села: Погребки та Дар'їно. Про це повідомляє експерт BILD Юліан Репке. Росія за кілька днів втратила 28 одиниць бронетехніки (в основному сучасні БТР-82А) та понад 200 солдатів убитими або пораненими.  16.17 Українські військові посилять найскладніші напрямки на фронті – Курахівський і Покровський. Про це повідомив президент Володимир Зеленський за підсумками чергового засідання Ставки верховного головнокомандувача Олександра Сирського.  15.43 РФ веде переговори щодо повернення 13 мешканців Курської області, що перебувають у Сумській області України. Про це заявила Уповноважена з прав людини в РФ Тетяна Москалькова.  15.00 Омбудсмен Дмитро Лубінець заявив про ростріл українських військовополонених на Курщині. Він закликав міжнародну спільноту негайно відреагувати на цей акт жорстокості російських військових.  14.19 На Харківщині оголосили примусову евакуацію всього дорослого населення з десяти населених пунктів Борівської громади, зокрема і селище Борова. Про це повідомив голова ОВА Олег Синєгубов. В результаті евакуаційних заходів вже евакуювали в безпечні місця: більше 5300 жителів населених пунктів на Куп’янському напрямку, з них 251 дитина. Також евакуйовано 1181 місцевого жителя селищ та сіл з Борівського напрямку, з них 137 дітей.  8.51 Протягом минулої доби на фронті зафіксовано 160 бойових зіткнень. 83 атаки російських військ захисники відбили на Покровському і Курахівському напрямках. За минулу добу ракетні війська і артилерія Сил оборони уразили одну артилерійську систему та шість районів зосередження особового складу та техніки росіян.  7.30  Минулої доби ЗСУ ліквідували 1770 окупантів, всього з початку вторгнення в Україну загинули понад 710 тисяч військових РФ.    8 листопада  19:00 Вранці російська армія обстрілювала з артилерії населені пункти Херсонської громади, загинула одна людина, повідомила прокуратура. Крім того, одна людина загинула неподалік Станіслава - російські військові вдарили FPV-дроном по цивільному автомобілю. Ще одна людина загинула й одна поранена у Бериславі внаслідок скидання вибухівки з дронів.  18:52 Росіяни протягом дня обстрілювали Нікопольський район Дніпропетровської області: Нікополь, Марганецьку, Мирівську та Покровську громади ворог атакував дронами-камікадзе, артилерією, РСЗВ Град, БПЛА. Постраждала одна людина, пошкоджені інфраструктура, промислове підприємство, соціальний заклад, повідомив голова ОВА Сергій Лисак.  18:44 Росіяни завдали удару балістикою по критичній інфраструктурі Сумської громади, повідомила ОВА.  18:15 Омбудсман Дмитро Лубінець повідомив, що провів зустріч з уповноваженою з прав людини в РФ Тетяною Москальковою у Білорусі, під час якої обмінялися списками військовополонених, яких відвідали обидві сторони. Також Україна та РФ обмінялися листами, зокрема започаткували новий формат: передали листи від українських родичів до українських військовополонених у Росії.  17:36 Ердоган заявив, що війна в Україні може ""легко закінчитися"", якщо адміністрація Трампа візьметься за вирішення проблеми. Він також додав, що Туреччина планує й надалі зосереджуватись на пошуку мирного рішення: ""Ми - країна, якій вдалося зібрати обидві сторони за одним столом. Ми робили це багато разів і можемо зробити знову. Ця війна повинна закінчитися зараз. Ми зосередили наші зусилля на досягненні миру і будемо продовжувати це робити"".  16:28 В Києві під час нічної атаки дронів 7 листопада була пошкоджена багатоповерхівка, в якій живе посол Естонії Аннелі Кольк, повідомив очільник МЗС країни Маргус Тсахкна. За його словами, дипломат не постраждала. ""Ніхто не буде в безпеці в Україні, поки Росія не припинить свою агресію. Україна потребує більшої протиповітряної оборони, щоб захистити своїх жителів. Ми не повинні до цього звикати"", - наголосив глава МЗС Естонії.  14:47 Україна повернула тіла 563 загиблих військових, повідомили в Координаційному штабі з питань поводження з військовополоненими. Зокрема, вдалося репатріювати 320 тіл захисників, що загинули на Донецькому напрямку, та 89 полеглих воїнів з Бахмутського напрямку. Також вдалося повернути 154 тіла з моргів на території РФ.  14:33 Євросоюз продовжив тренувальну місію для українських військових на два роки та виділив на неї майже 409 млн євро, повідомила Рада ЄС. Місія під назвою EUMAM Ukraine підготувала вже 63 тисячі бійців ЗСУ, а найближчими місяцями завершить тренування ще 15 тисяч.  13:52 Солдати з КНДР, ймовірно, вчора розпочали перший бій у Курській області, пише Forbes. За інформацією видання, 7 листопада російські морські піхотинці 810-ї бригади за підтримки північнокорейських підкріплень атакували лівий фланг Курського виступу, що закінчилося ""кривавою лазнею для росіян"". В атаку пішли як мінімум 14 БТР, десять було знищено або пошкоджено та покинуто. Forbes вважає, що росіяни хочуть якнайшвидше повернути Курську область до можливої ​​заморозки по лінії фронту при Трампі, а тому штурми продовжаться.  13:19 Кількість загиблих внаслідок вчорашньої російської атаки на Запоріжжя зросла до десяти - ще одне тіло дістали з-під завалів зруйнованого будинку. Поранена 41 людина, зруйновано понад 130 будинків, повідомив голова ОВА Іван Федоров.        11:24 Україна отримає для випробувань ракети ППО естонської оборонної компанії Frankenburg Technologies. Перші зразки для тестів надійдуть протягом найближчих місяців, повідомило Міноборони. Ракети призначені насамперед для протидії БПЛА та здатні збивати цілі на висоті до 2 км.   10:58 У четвер, 7 листопада, росіяни атакували в Запоріжжі обласний онкологічний диспансер. Як повідомив голова ОВА Іван Федоров, 17 пацієнтів евакуювали до інших лікарень міста. Поранено щонайменше восьмеро медиків лікарні, двоє із них - у важкому стані. Поблизу одного з медпрацівників вибухнув ворожий КАБ. Станом на 8 листопада 15 постраждалих внаслідок атаки залишаються в медустановах, серед них п'ятирічна дитина у вкрай важкому стані. Сьогодні у Запоріжжі оголошено День жалоби. Кількість загиблих зросла до дев'яти, серед них однорічна дитина.   09:53 У Саратові після атаки БПЛА сталася пожежа в районі місцевого НПЗ, пишуть місцеві пабліки. Жителі Енгельса Саратовської області також повідомляють, що в місті вмикали сирену. Губернатор Роман Бусаргін повідомив, що вночі над територією Саратова ліквідували БПЛА, частина уламків упала в промисловій зоні Заводського району. В цьому районі розташований Саратовський НПЗ. Міноборони РФ заявило про 17 збитих або перехоплених за ніч БПЛА: шести - над територією Воронезької області, ще шести - над Саратовською, чотирьох - над Білгородською і одного - над Брянською.  09:27 Протиповітряна оборона вночі знищила 62 з 92 російських БПЛА (типу Shahed та невстановленого типу) та всі чотири керовані авіаційні ракети Х-59/69, повідомили в Повітряних силах. Крім того, вночі ворог завдав удару балістичною ракетою Іскандер-М. Повітряні цілі збито в Одеській, Миколаївській, Київській, Сумській, Харківській, Полтавській, Кіровоградській, Житомирській, Чернігівській, Дніпропетровській, Хмельницькій та Івано-Франківській областях. Ще 26 ворожих безпілотників локаційно втрачено, один залишається в повітряному просторі України.  09:02 Вночі росіяни обстріляли Харків КАБами. У Салтівському районі бомба влучила у 12-поверховий житловий будинок, постраждало 25 людей, повідомив голова ОВА Олег Синєгубов. У Шевченківському районі пошкоджено три адміністративні будівлі, шість житлових будинків, вісім адмінспоруд, три торгівельні павільйони та чотири виходи станції метро. Крім того, напередодні одна людина постраждала внаслідок обстрілу з РСЗВ с. Козача Лопань Харківського району.     08:44 Вночі росіяни масовано атакували дронами Одеський район - одна людина загинула, девʼятеро постраждали, повідомив голова ОВА Олег Кіпер. Пошкоджено приватні житлові будинки, навчальний заклад. В Одесі внаслідок падіння уламків сталася розгерметизація та займання двох газових труб.  08:27 У Херсонській області за минулу добу внаслідок російських обстрілів одна людина загинула, троє дістали поранення, повідомив голова ОВА Олександр Прокудін.  08:16 Генштаб озвучив орієнтовні втрати РФ станом на ранок 8 листопада:     особового складу - близько 705 880 (+1580) осіб,     танків - 9233 (+9),     бойових броньованих машин - 18 661 (+49),     артилерійських систем - 20 226 (+32),     РСЗВ - 1245 (+0),     засобів ППО - 996 (+0),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 526 (+118),     крилатих ракет - 2631 (+0),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 495 (+84),     спеціальної техніки - 3602 (+6).  07:38 Росія атакувала ракетами Київську область, внаслідок падіння уламків постраждало четверо людей, повідомив голова  ОВА Руслан Кравченко.  07:09 У Запоріжжі кількість загиблих внаслідок вчорашньої російської атаки зросла до восьми, 42 людини дістали поранення, повідомив голова ОВА Іван Федоров.  01:24 Український OSINT-проєкт DeepState повідомляє, що армія РФ окупувала Новоолексіївку Селидівської міської громади Покровського району Донецької області, а також просунулася біля Новодмитрівки , Новоолександрівки та Максимівки.    7 листопада  23:58 Трамп неодноразово повторював свою заяву про те, що здатний припинити війну Росії проти України протягом 24 годин після вступу на посаду. Наразі світові ЗМІ будують гіпотези про те, як саме він збирається це зробити. Докладніше - в матеріалі Перемир'я за 24 години.  23:11 Росіяни вдарили дроном по Чернеччинській громаді Сумської області, одна людина поранена, повідомила ОВА.   22:59 Путін заявив, що слова Трампа про намір відновити відносини з РФ і завершити війну в Україні ""заслуговують на увагу"". Глава Кремля додав, що ""якщо хтось із західних політиків захоче відновити контакти, ми нічого проти не маємо, будемо відновлювати"".  22:20 Трамп заявив, що не відкидає можливості відновити діалог з Путіним. ""Я думаю, ми поговоримо"", - зазначив він.  22:03 Серед північнокорейських військових, що воюють на боці Росії в Курській області, вже є втрати, заявив Зеленський на прес-конференції за підсумками саміту Європейської політичної спільноти в Будапешті: ""11 тисяч північнокорейських солдатів на сьогодні присутні на території РФ, у прикордонні з Україною, а саме в Курській області. Частина цих військ уже брала участь у бойових діях проти українських військових, є вже втрати"".  21:54 Кількість поранених внаслідок сьогоднішнього російського удару по Запоріжжю зросла до 40, серед них четверо дітей: 15, п'яти, одного року та чотиримісячне немовля, повідомив голова ОВА Іван Федоров.  21:46 США підтримають Зеленського, якщо той вирішить розпочати мирні переговори з Москвою, заявив представник Держдепу Метью Міллер. При цьому він наголосив, що Вашингтон не має наміру нав'язувати Києву терміни початку мирних переговорів.  21:11 Путін заявив, що привітав Трампа з обранням на пост президента США та готовий до контактів із ним.  20:37 Зеленський заявив, що двостороння угода України з Угорщиною не підписана через питання НАТО: ""В документі на сьогодні немає підтримки України з боку Угорщини в НАТО. І оскільки цього немає, документ не підписаний"".  19:18 Відправлений у відставку міністр фінансів Німеччини Крістіан Лінднер заявив, що Шольц звільнив його через пропозицію відправити ракети Taurus в Україну. За його словами, канцлер доручив виділити Україні 3 млрд євро фінансової підтримки, однак Лінднер заявив, що це неможливо через важку фінансову ситуацію в країні. Натомість міністр запропонував Шольцу відправити ракети Taurus, на що канцлер відповів категоричною відмовою і повідомив Лінднеру про відставку.  17:50 Європейські лідери, які зібралися сьогодні на саміт у Будапешті, закликали Трампа уникати торговельних воєн, продовжувати підтримку України та утримуватись від порушення світового порядку. ""У наших інтересах, щоб автократи цього світу отримали дуже чіткий сигнал про те, що це не право сили, а верховенство закону"", - заявила глава Єврокомісії Урсула фон дер Ляєн. Генсек НАТО Марк Рютте у свою чергу закликав розглядати Україну як проблему не тільки Європи, а партнерство Росії з КНДР назвав ""загрозою не лише для європейської частини НАТО, а й для США"".  17:42 Кількість загиблих внаслідок ударів росії по Запоріжжю зросла до чотирьох, поранено 18 людей, повідомив очільник МВС Ігор Клименко. Під завалами ще можуть бути люди.  17:35 Росіяни обстріляли Миколаївку Донецької області - двоє людей загинуло, п'ятеро поранено, повідомив голова ОВА Вадим Філашкін. Один зі снарядів влучив у п'ятиповерхівку, ще чотири сусідні будинки пошкоджено.  17:23 Україна передала Туреччині списки тяжкохворих кримських політв’язнів, щоб Анкара могла посприяти в отриманні ними медичної допомоги та у подальших діях щодо їх звільнення, повідомив омбудсман Дмитро Лубінець.  17:04 У Запоріжжі кількість постраждалих внаслідок сьогоднішнього російського обстрілу зросла до 17, серед них троє дітей віком чотири місяці, один та десять років, повідомив голова ОВА Іван Федоров і показав відео наслідків атаки:     16:59 Росія почала масово використовувати на дронах типу Shahed-136 термобаричну бойову частину, яка становить значно більшу загрозу під час ураження приміщень, пише Defense Express. Ударна хвиля після вибуху викликає рух термобаричної суміші, яка взаємодіє з повітрям та сама з собою з утворенням ""вогняної хмари"" температурою 2400-2600 °C.    Термобаричний боєприпас є максимально ефективним у замкненому просторі, оскільки така ""хмара"" може охопити декілька приміщень, і укритися від неї значно складніше. Саме тому Росія використовує ""шахеди"" з такою бойовою частиною для атак по містах, насамперед по Києву, з метою вбивства цивільного населення. У тих випадках, коли неможливо перейти в укриття, експерти радять до правила ""двох стін"" додати ще одне - зачиняти міжкімнатні двері. Це дозволить певною мірою зменшити поширення термобаричної суміші по всій квартирі.  16:37 Google прибрав зі своїх карт зображення військових об‘єктів і систем в Україні, повідомив керівник Центру протидії дезінформації при РНБО Андрій Коваленко.  16:08 Росіяни завдали п'ять ударів авіабомбами та ракетами по Запоріжжю, зафіксовані влучання по житлових будинках та лікарні, повідомив голова ОВА Іван Федоров. За попередніми даними, одна людина загинула, десятеро поранені, серед них однорічна дитина. Двоє людей у тяжкому стані, серед них працівник медзакладу.  15:15 Зеленський у своєму зверненні під час саміту Європейської політичної спільноти в Будапешті назвав неприйнятними заклики до України щодо поступок Путіну: ""Це є неприйнятним для України та самогубством для всієї Європи"". За його словами, Києву ""потрібна достатня кількість зброї, а не обійми з Путіним"".  14:26 Велика Британія додала до списку санкцій ще 56 організацій і фізичних осіб, пов’язаних з РФ, - це найбільший пакет санкцій з травня 2023 року. Вперше під обмеження потрапили російські найманці в Африці. Санкційний список включає, серед іншого, компанії з КНР, Туреччини та Центральної Азії, які співпрацюють з воєнно-промисловим комплексом РФ.  13:38 Укренерго повідомило, що внаслідок удару російських БПЛА по енергооб’єкту на Житомирщині були частково знеструмлені не лише Житомирська, а й Рівненська області.  13:04 Протиповітряна оборона знищила 74 зі 106 ворожих безпілотників (типу Shahed та невстановленого типу) в Одеській, Миколаївській, Херсонській, Київській, Сумській, Полтавській, Харківській, Кіровоградській, Житомирській, Черкаській та Чернігівській областях. Ще 25 дронів локаційно втрачено, повідомили в Повітряних силах.  12:35 Зеленський вже прибув до Угорщини, передає Reuters. Це перший його візит до Угорщини з початку повномасштабного вторгнення Росії. Там сьогодні проходить Саміт Європейської політичної спільноти.  12:16 Повістки першочергово надсилають непрацюючим і тим, хто не платить податків, заявив Шмигаль. За його словами, лише 2% повісток за два останні місяці було розіслано людям, які працюють. ""Мобілізація, повістки, які ми розсилаємо, - станом на сьогодні 98% розісланих повісток, які формуються свідомо через реєстр Оберіг, надсилаються людям, які не платять жодної гривні податків і ніде не зареєстровані як люди, які працюють. Фактично сьогодні пріоритет мобілізації надається людям, які не працюють, безробітним"", - пояснив прем'єр.  11:22 Росія ""шахедами"" точково атакує енергетичну інфраструктуру в Україні для економії ракет, які накопичує на аеродромах стратегічної авіації, заявив керівник Центру протидії дезінформації при РНБО Андрій Коваленко. За його словами, темпи виробництва ракет не дозволяють росіянам вести інтенсивну війну з їх постійним використанням, а дрони - це більш дешевий інструмент. ""Хоча ефективність цих БПЛА швидше підходить для терору цивільних, ніж для використання по намічених цілях: відсоток їх ефективності ледь перевалює 10%"", - додав Коваленко.  11:07 У Житомирській області у звязку з черговою ворожою атакою на енергетичну інфаструктуру введено аварійні відключення в Коростенському, Житомирському та Звягельському районах, повідомило обленерго.  09:23 ""Мирний план"" Трампа щодо завершення війни в Україні, ймовірно, включає вимогу відмовитися від вступу до НАТО на 20 років та замороження лінії фронту без повернення територій, пише The Wall Street Journal з посиланням на джерела.  09:15 У Херсонській області за минулу добу внаслідок російських обстрілів одна людина загинула, восьмеро дістали поранення, повідомив голова ОВА Олександр Прокудін.  08:41 Росіяни обстріляли КАБами Ямпільську громаду Сумської області - одна людина загинула, одна поранена. Пошкоджено автозаправну станцію, багатоповерховий будинок, два приватних будинки, повідомила ОВА. У прокуратурі уточнили, що внаслідок атаки загинула співробітниця автозаправної станції, поранена працівниця Укрзалізниці.  08:30 Вночі російська армія атакувала Київ ударними безпілотниками. Як повідомив очільник КМВА Сергій Попко, це була масована атака: дрони заходили на столицю як поодинці, так і групами, з різних напрямків, на різних висотах - як на дуже низьких, так і на значних. Силами ППО знешкоджено понад 30 російських БПЛА. В шести районах міста зафіксовано падіння уламків. Пошкоджено житлові та нежитлові будівлі, виникли пожежі, які були оперативно ліквідовані. Зокрема, виникла пожежа на верхніх поверхах багатоетажного житлового будинку в Печерському районі. Постраждало двоє людей.  08:23 Вночі росіяни атакували Одесу ударними безпілотниками - уламками пошкоджено багатоповерхові будинки, одна людина поранена, повідомив голова ОВА Олег Кіпер.  08:07 У Донецькій області за 6 листопада внаслідок російських обстрілів поранена одна людина - в Сухих Ялах, повідомив голова ОВА Вадим Філашкін.  07:36 Генштаб озвучив орієнтовні втрати РФ станом на ранок 7 листопада:     особового складу - близько 704 300 (+1400) осіб,     танків - 9224 (+10),     бойових броньованих машин - 18 612 (+20),     артилерійських систем - 20 194 (+24),     РСЗВ - 1245 (+0),     засобів ППО - 996 (+0),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 408 (+42),     крилатих ракет - 2631 (+0),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 411 (+78),     спеціальної техніки - 3596 (+8).  05:25 Трамп провів телефонну розмову з президентом Південної Кореї Юн Сук Йолем, під час якої сторони обговорили, зокрема, питання розгортання військ КНДР на території Росії для участі у війні проти України, повідомили в адміністрації південнокорейського лідера. Крім того, Трамп обговорив війну в Україні з Макроном. У Єлисейському палаці розмову оцінили як дуже гарну: ""Вони домовилися залишатися в тісному контакті для продовження дискусій щодо України та Близького Сходу"".  00:49 Зеленський повідомив, що провів ""чудову"" телефонну розмову з Трампом: ""Ми домовилися підтримувати тісний діалог і розвивати нашу співпрацю. Сильне й непохитне лідерство США є життєво важливим для світу і для справедливого миру"".  00:14 Адміністрація Байдена планує терміново витратити 6 млрд доларів, які залишилися на допомогу Україні, пише видання Politico з посиланням на двох американських чиновників. Видання нагадує, що 6 млрд - це залишок від схваленого у квітні фінансування для України в розмірі 61 млрд доларів. Кошти розділені на два потоки: 4,3 млрд - на поповнення запасів армії США і 2,1 млрд - на укладання контрактів з американськими оборонними компаніями на постачання зброї.    Водночас джерела зазначили, що зазвичай потрібні місяці, щоб куплені боєприпаси і обладнання потрапили в Україну після оголошення пакета допомоги, тому все, що буде розгорнуто в найближчі тижні, скоріш за все, не прибуде в повному обсязі до початку роботи адміністрації Трампа. А наступний лідер може зупинити поставки ще до того, як вони опиняться на місці.  00:02 В Сумській області росіяни обстріляли залізничну інфраструктуру, поранена чергова по переїзду, повідомила Укрзалізниця.    6 листопада  21:42 Зеленський повідомив, що в четвер, 7 листопада, візьме участь у саміті Європейської політичної спільноти в Будапешті. ""Ми будемо обговорювати безпекові виклики у Європі, а також нові можливості для всіх партнерів. Буде низка зустрічей, низка домовленостей із європейськими лідерами"", - анонсував президент.  18:57 Європейські лідери зберуться в Будапешті 7-8 листопада, щоб обговорити перемогу Трампа та війну в Україні. Саміт Європейської політичної спільноти відбудеться 7 листопада, а наступного дня пройде неформальна зустріч. Обидві події прийматиме Віктор Орбан. Він наполягає на зміні стратегії ЄС щодо України після перемоги Трампа. На думку угорського прем'єра, після повернення Трампа до Білого дому американська допомога Києву може бути призупинена, тож ""є серйозні сумніви"" в тому, чи зможе Європа впоратися з цим самотужки.  17:38 Правоохоронці розслідують 49 кримінальних проваджень за фактами вбивства росіянами 124 військовополонених на полі бою, повідомили в Офісі генпрокурора. Там зазначили, що стрімкий зріст випадків вбивств українських захисників під час здачі в полон почався наприкінці минулого року і досяг безпрецедентних масштабів у цьому. Найбільше випадків зафіксовано в Донецькій області.  16:19 Партизанський рух Атеш повідомляє, що його агенти зафіксували переміщення колони РЕБ Палантін, яка складається із семи мобільних комплексів, із Санкт-Петербурга в бік кордону з Україною для боротьби з нальотами безпілотників.  15:06 З 1 листопада в усіх навчальних центрах ЗСУ тривалість базової загальновійськової підготовки зросла з 30 до 45 днів, повідомив представник Генштабу Ігор Палагнюк. Він уточнив, що нова базова програма загалом збільшилася на 78 годин. Зокрема, вогневу підготовку збільшено на 33 години, а кількість навчальних вправ - з 23 до 45.  14:27 МЗС РФ заявило про готовність співпрацювати з адміністрацією Трампа, але за умови досягнення російських цілей війни в Україні: ""Росія працюватиме з новою адміністрацією, коли вона ""пропишеться"" в Білому домі, жорстко обстоюючи російські національні інтереси та орієнтуючись на досягнення всіх поставлених цілей спеціальної військової операції"". У заяві сказано, що Москва ""не має ілюзій"" щодо Трампа, ""який у Росії добре відомий"", оскільки американська еліта, ""незалежно від партійної приналежності, дотримується антиросійських установок та лінії на стримування Москви"".  13:12 Дрони ГУР вперше уразили ворожі кораблі у Каспійському морі, пишуть українські ЗМІ з посиланням на джерела у спецслужбах. Внаслідок спецоперації було завдано ураження російській флотилії в Каспійському морі. Відстань від держкордону України до об'єкта ураження - близько 1500 км. Зокрема, були уражені, ймовірно, ракетні кораблі Татарстан та Дагестан, також могли бути пошкоджені малі ракетні кораблі проєкту 21631.  12:24 Пєсков, коментуючи обрання Трампа президентом, заявив, що ""США - недружня країна, яка прямо і опосередковано залучена у війну проти Росії"", а завершити ""український конфлікт в одну ніч неможливо"". При цьому він вкотре повторив, що Москва готова до діалогу, але США наразі займають протилежну позицію.  12:16 Очільник Офісу президента Андрій Єрмак заявив, що у Зеленського та його команди була ""гарна зустріч"" із Трампом у вересні. ""Тоді вдалося детально обговорити план перемоги України, стратегічне партнерство між Україною та США і шляхи припинення війни. Також у президентів були гарні робочі стосунки під час першої каденції Дональда Трампа. Важливо, що в України є двопартійна підтримка в США"", - заявив Єрмак.  12:01 Трамп під час нічної промови заявив, що має намір зупинити війни у світі: ""Вони казали: він почне війну. Я не збираюся починати війну, я збираюся зупинити війни"".  11:29 У Запоріжжі померла одна з поранених внаслідок вчорашнього російського удару. Таким чином, кількість загиблих зросла до восьми, повідомив голова ОВА Іван Федоров.  10:55 Керівник Центру протидії дезінформації при РНБО Андрій Коваленко повідомив, що у російському Каспійську був атакований порт.    10:17 Зеленський привітав Дональда Трампа з ""вражаючою"" перемогою на виборах в США: ""Я ціную прихильність президента Трампа до підходу ""мир через силу"" у глобальних справах. Саме цей принцип може реально наблизити справедливий мир в Україні. Сподіваюся, що ми разом втілимо його в життя. Ми очікуємо на епоху сильних Сполучених Штатів Америки під рішучим керівництвом президента Трампа. Розраховуємо на подальшу потужну двопартійну підтримку України у Сполучених Штатах"".  09:34 Зеленський підписав закони про продовження дії воєнного стану та загальної мобілізації на 90 днів - до 7 лютого 2025 року.   09:25 Дрони намагалися атакувати головний пункт базування Каспійської флотилії ВМФ РФ у Дагестані, пишуть місцеві пабліки. Глава Республіки Дагестан Сергій Меліков повідомив, що в Каспійську збили безпілотник, проте місцеві жителі повідомляють, що їх було декілька. Пабліки зазначають, що Дагестан дрони атакували вперше.  09:19 В Харкові кількість постраждалих внаслідок вчорашнього російського удару безпілотником по Шевченківському району зросла до двох, повідомив голова ОВА Олег Синєгубов. Ще троє людей постраждало внаслідок ворожої атаки с. Капитолівка Ізюмського району і двоє загинуло в с. Глушківка Куп'янського району.  09:03 За майже три місяці операції ЗСУ в Курській області станом на 5 листопада втрати противника в особовому складі становлять 20 842 особи, з них ліквідовано - 7905, поранено - 12 220, взято в полон - 717, повідомив Сирський. За цей період знищено 1101 одиницю озброєння і військової техніки ворога, з них: 54 танки, 276 бойових броньованих машин, 107 гармат та мінометів, п’ять РСЗВ і 659 одиниць автомобільної техніки.    Зараз Росія зосередила на Курському напрямку близько 45 тисяч військових і намагається збільшити їх кількість, зокрема за рахунок військових з Північної Кореї. За проявлені героїзм та успішні дії під час Курської операції державними нагородами відзначено близько 2000 українських військовослужбовців.    Також головнокомандувач ЗСУ нагадав, що у травні цього року розвідка підтвердила задум ворога щодо наступу на Сумському напрямку з Курської області для створення так званої буферної зони на півночі України - це мало стати продовженням російської операції на Харківському напрямку. Саме тому було ухвалено рішення щодо проведення наступальної операції на випередження з перенесенням бойових дій на територію противника в Курській області.  08:17 У Херсонській області за минулу добу внаслідок російських обстрілів поранено п’ятеро людей, повідомив голова ОВА Олександр Прокудін.  07:56 Генштаб озвучив орієнтовні втрати РФ станом на ранок 6 листопада:     особового складу - близько 702 900 (+1250) осіб,     танків - 9214 (+6),     бойових броньованих машин - 18 592 (+11),     артилерійських систем - 20 170 (+20),     РСЗВ - 1245 (+0),     засобів ППО - 996 (+0),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 366 (+57),     крилатих ракет - 2631 (+0),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 333 (+55),     спеціальної техніки - 3588 (+1).  07:44 Протиповітряна оборона вночі знищила 38 з 63 російських безпілотників (типу Shahed та невстановленого типу) в Одеській, Миколаївській, Київській, Сумській, Кіровоградській, Житомирській, Черкаській, Чернігівській та Запорізькій областях, повідомили в Повітряних силах. Ще 20 ворожих дронів локаційно втрачено, два залишаються в повітряному просторі України. Крім того, вночі РФ завдала удару по Одеській області двома керованими авіаційними ракетами Х-59 та Х-31П.  07:21 У Миколаївській області внаслідок нічної ворожої атаки на енергетичну інфраструктуру знеструмлена частина абонентів, повідомив голова ОВА Віталій Кім.  07:08 У Запоріжжі кількість постраждалих внаслідок вчорашнього російського удару по об’єкту критичної інфраструктури зросла до 25, семеро людей загинуло, повідомив голова ОВА Іван Федоров.    5 листопада  22:25 У Шалигинській громаді Сумської області внаслідок російського обстрілу поранена одна людина, повідомила ОВА.  21:53 Зеленський заявив, що ""першими боями з північнокорейськими солдатами відкривається нова сторінка нестабільності у світі. Ми маємо разом зі світом зробити все, щоб цей російський крок на розширення війни, на справжню ескалацію, - щоб цей його крок став програшним. І для нього, і для Північної Кореї"".   19:29 На Покровському напрямку російські військові розстріляли шістьох полонених бійців ЗСУ, повідомила прокуратура. Перший інцидент стався 23 жовтня під час наступу армії РФ на м. Селидове, коли росіяни захопили в полон трьох українських бійців і за деякий час їх розстріляли. Ще трьох військовополонених росіяни вбили на цьому ж напрямку 1 листопада, під час штурму укріплень ЗСУ.  19:17 У G7 готують ""скоординовану відповідь"" на залучення Росією військ КНДР, йдеться у спільній заяві міністрів закордонних справ країн Групи семи і трьох країн-союзниць. ""Ми закликаємо КНДР припинити надання допомоги Росії в її агресивній війні. Ми знову підтверджуємо нашу непохитну відданість підтримці України, яка захищає свою свободу, суверенітет, незалежність і територіальну цілісність. Ми працюємо з нашими міжнародними партнерами над скоординованою відповіддю на цей розвиток подій"", - йдеться в заяві.   19:08 У Києві з першим офіційним візитом у ролі очільника Представництва НАТО в Україні перебуває Патрік Тернер, повідомив міністр оборони Рустем Умєров. Сторони обговорили стан виконання домовленостей, досягнутих за підсумками саміту НАТО у Вашингтоні, зокрема питання постачання засобів ППО. Умєров запропонував провести наступне засідання Ради Україна-НАТО на рівні міністрів оборони в Києві.  18:33 Внаслідок російської атаки на Запоріжжя шестеро людей загинуло, 24 поранено, повідомив голова ОВА Іван Федоров.  18:14 Ввечері росіяни обстріляли з артилерії Очаків Миколаївської області, поранено двоє людей, серед них 13-річна дитина, повідомив голова ОВА Віталій Кім.  18:06 До України прибув з візитом міністр оборони Швеції Карл-Оскар Болін. Він оголосив про надання пакета цивільної допомоги на суму 9,3 млн доларів, до якого увійшли два патрульні судна, 24 легкові автомобілі, мікроавтобус, ваговоз, засоби індивідуального захисту та 40 тисяч захисних масок з фільтрами.  18:02 В Генштабі повідомили, що під час роботи ППО в Україні застосовуються засоби радіоелектронної боротьби, зокрема засоби підміни координат супутникової навігації GPS. Через це можуть виникати порушення в системі точного часу, яку використовують мобільні телефони в режимі автоматичного уточнення часу. В Генштабі радять відключити режим автоматичного уточнення часу в телефоні та враховувати, що під час оголошення повітряних тривог точність роботи систем супутникової навігації може порушуватися.  17:15 Росіяни завдали удару безпілотником по Шевченківському району Харкова - пошкоджено багатоповерхівий будинок, відомо про одного постраждалого, повідомив голова ОВА Олег Синєгубов.  15:57 Міністр оборони Рустем Умєров в інтерв'ю KBS підтвердив, що ЗСУ вже брали участь у зіткненні з північнокорейськими солдатами. При цьому міністр додав, що зіткнення було ""немасштабним"", але його можна розглядати як офіційний початок участі КНДР у війні проти України. Водночас Умєров зауважив, що участь північнокорейських солдатів у боях поки що не є систематичною.    За словами міністра, північнокорейські солдати були замасковані під бурятів і змішані з російськими військовими, тому точна кількість жертв і полонених ще встановлюється. ""Ми фіксуємо контакти з північнокорейськими силами і вважаємо, що за кілька тижнів буде більша кількість зіткнень. Ми аналізуватимемо і розглядатимемо їх відповідним чином"", - додав Умєров.    Також він розповів, що на лінії фронту завдовжки близько 1500 км діятимуть п'ять північнокорейських батальйонів, кожен по 3000 військовослужбовців. Таким чином, кількість північнокорейців у Курській області може зрости до 15 тисяч. ""Тривалість російських навчань становила місяць, але тепер вона скорочена до кількох днів або тижня, щоб північнокорейські війська могли взяти участь у бойових діях"", - зазначив український міністр.  15:32 Вранці росіяни завдали ракетного удару по цивільному підприємству в селі Капитолівка Ізюмської громади Харківської області, одна людина поранена, повідомила ОВА. Також вдень ворог обстріляв село Глушківка Купʼянського району, загинуло двоє людей.   14:26 Кількість поранених внаслідок ворожого удару по Запоріжжю зросла до 23 осіб, пожежу, яка виникла на місці влучання, ліквідовано, повідомив голова ОВА Іван Федоров.   14:08 В Польщі до Українського легіону за місяць надійшло понад 500 заявок із 30 країн світу, повідомляє Укрінформ з посиланням на представників рекрутингового центру, що діє від початку жовтня при генконсульстві України в Любліні. При цьому приблизно 10% заявок надійшло від жінок. Біля половини з тих, хто хоче приєднатися до Сил оборони у складі Українського легіону, - молоді люди віком до 25 років. Найбільше заявок надходить від українців і українок, які проживають у Польщі та Чехії, але є також і ті, хто зараз живе у Великій Британії, Ірландії, Канаді та США.  13:14 В Запоріжжі кількість постраждалих внаслідок сьогоднішнього російського удару по об’єкту критичної інфраструктури зросла до 20, шестеро людей загинуло, повідомила прокуратура.   11:47 В Курській області відбулося перше бойове зіткнення українських військ з військовими КНДР, пише Financial Times з посиланням на високопосадовця української розвідки. При цьому він не надав жодних деталей. Напередодні керівник Центру протидії дезінформації при РНБО Андрій Коваленко також повідомляв, що перші військові з КНДР потрапили під обстріл у Курській області.  11:23 У Запоріжжі внаслідок сьогоднішнього російського удару по обʼєкту інфраструктури шестеро людей загинуло та дев'ятеро поранені. На місці влучання сталася пожежа, повідомив голова ОВА Іван Федоров.  10:18 Росіяни завдали удару по обʼєкту інфраструктури в Запоріжжі. За попередньою інформацією, поранено двоє людей, повідомив голова ОВА Іван Федоров.  09:09 Протиповітряна оборона вночі знищила 48 з 79 російських дронів (типу Shahed та невстановленого типу) в Одеській, Київській, Сумській, Полтавській, Житомирській, Черкаській, Чернігівській та Хмельницькій областях. Ще 30 ворожих безпілотників локаційно втрачено, один повернувся в Росію. Крім того, було збито обидві керовані авіаційні ракети Х-59/69, якими ворог атакував Одеську область, повідомили в Повітряних силах.  08:37 Вночі росіяни вдарили по Харкову КАБами. У Шевченківському районі бомба влучила в землю, постраждало двоє людей, повідомив голова ОВА Олег Синєгубов.  08:13 У Херсонській області за минулу добу внаслідок російських обстрілів поранена одна людина, повідомив голова ОВА Олександр Прокудін.  07:46 Генштаб озвучив орієнтовні втрати РФ станом на ранок 5 листопада:     особового складу - близько 701 650 (+1260) осіб,     танків - 9208 (+15),     бойових броньованих машин - 18 581 (+43),     артилерійських систем - 20 150 (+29),     РСЗВ - 1245 (+0),     засобів ППО - 996 (+2),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 309 (+29),     крилатих ракет - 2631 (+2),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 278 (+41),     спеціальної техніки - 3587 (+0).  00:23 США зафіксували присутність близько 10 тисяч північнокорейських військових у Курській області, повідомив речник Держдепу Метью Міллер. За прогнозами Вашингтона, вони можуть бути залучені до бойових дій вже найближчими днями. Міллер додав, що в разі підтвердження інформації про участь солдат КНДР у воєнних діях вони будуть законною ціллю для ураження.    4 листопада  23:59 З початку російського повномасштабного вторгнення США надали Україні понад 60 млрд доларів військової допомоги - трохи більше за всіх європейських партнерів разом узятих. Тому для українців на виборах у США ставки можуть бути вищими, ніж для самих американців. Докладніше про те, хто кращий для України, - в матеріалі Трамп або Харріс.  21:18 До Києва прибув представник Держдепартаменту США із забезпечення прозорості та підзвітності допомоги США Україні, повідомила посол США в Україні Бріджіт Брінк.  20:47 Росія перекинула до Курської області вже 11 тисяч північнокорейських військових, повідомив Зеленський за підсумками доповіді ГУР та Служби зовнішньої розвідки. ""Ми бачимо збільшення північнокорейців, не бачимо збільшення реакції партнерів, на жаль"", - наголосив президент. Також глава держави зазначив, що Курська операція, яка триває вже майже три місяці, допомагає тримати ""санітарну зону"" у визначених районах поблизу українського держкордону. Крім того, Курська операція є надзвичайно важливою для поповнення обмінного фонду й дуже допомогла звільненню українських людей із російського полону, додав Зеленський.  19:54 Україна та Литва підписали Меморандум щодо співпраці у сфері оборонної промисловості, повідомив український міністр оборони Рустем Умєров. Зокрема, документ передбачає спільне виробництво БПЛА та компонентів до них, боєприпасів та комплектуючих, засобів РЕБ, розробку передових технологій. Також Умєров повідомив, що міністр оборони Литви Лаурінас Кащюнас під час візиту до Києва передав ЗСУ пакет допомоги в рамках Коаліції розмінування - 230 пікапів та 240 міношукачів.  18:35 В Україну відправили першу замовлену Канадою систему ППО NASAMS - вона має прибути до кінця поточного року, повідомив Зеленський за підсумками телефонної розмови з канадським прем’єром Джастіном Трюдо.  18:17 Німеччина збільшить гуманітарну допомогу Україні на додаткові 200 млн євро для екстреної зимової підтримки, повідомила очільниця МЗС Анналена Бербок під час візиту до Києва.  16:49 Керівник Офісу президента Андрій Єрмак стверджує, що Україна не веде жодних переговорів з РФ: ""Це точно неправда. Що відбувається: ми провели тематичні конференції. Перша конференція була щодо енергетичної безпеки, вона була онлайн, але співорганізатором був Катар. Всі ці тематичні конференції - без Росії. Після цього ми зафіксували принципи: якщо сьогодні Катар, наприклад, або інша країна готова імплементувати ці домовленості через угоди з Україною окремо, і окремо з РФ - будь ласка. Що мені відомо на сьогодні: поки ніяких домовленостей ні в кого немає. Якщо такі домовленості будуть, Україна готова їх розглянути, бо це абсолютно відповідає тим принципам, які закладені у Формулі миру"".  15:28 Зараз Росія використовує приблизно вдесятеро більше ""шахедів"", ніж минулої осені, повідомив Зеленський за підсумками засідання Ставки верховного головнокомандувача. Зокрема, президент заслухав доповідь в.о. командувача Повітряних сил Анатолія Кривоножка щодо посилення ППО в регіонах, які найбільше цього потребують, розробки нових рішень у боротьбі з КАБами, посилення мобільних вогневих груп.     Також були доповіді про власне виробництво снарядів, зброї, техніки, засобів РЕБ, дронів. Зокрема, розглянули 3-5-річні контракти, які пропонуються українським виробникам дронів стратегічного рівня. Сирський доповів щодо застосування таких далекобійних дронів, визначення пріоритетів, планування операцій.  14:50 Журналісти Радіо Свобода ознайомились з проєктом ""мирної угоди"", яку Росія запропонувала Україні після вторгнення у 2022 році. Проєкт договору видання отримало від українського джерела, а російське джерело, близьке до переговорів, підтвердило його справжність.    Проєкт під назвою ""Договір про врегулювання ситуації в Україні та нейтралітет України"" від 7 березня 2022 року Москва передала українській делегації під час третього раунду переговорів у Білорусі. Документ передбачав, зокрема, скорочення ЗСУ до 50 тисяч осіб, відмову України від озброєння з дальністю понад 250 км, ""незалежність"" так званих ""ДНР"" і ""ЛНР"" в межах адміністративних областей України, відновлення інфраструктури Донбасу за рахунок Києва, скасування всіх санкцій проти РФ, надання російській мові статусу державної тощо.  13:42 Очільник Офісу президента Андрій Єрмак заявив, що північнокорейські солдати ""будуть помирати спочатку на Курщині, бо вони, як і російська армія, становлять загрозу для України"". Він додав, що військові з КНДР присутні в Курській області, ""і, звісно ж, вони будуть гинути"".  13:17 Зеленський заявив про ""важливі зрушення"" в питаннях постачання від партнерів для фронту: ""Фіксуємо збільшення постачання згідно з пакетами підтримки. Кращими стали результати в постачанні щодо артилерії"". Президент також розповів, що доручив міністру оборони додатково збільшити замовлення українських дронів для конкретних українських операцій. За словами глави держави, затверджені плани постачання дронів українського виробництва для Сил оборони виконуються.    Щодо ситуації на фронті, яку президент також обговорив під час наради з головкомом Сирським, начальником Генштабу Баргилевичем та міністром оборони Умєровим, то найбільша увага - Покровському, Курахівському, Торецькому та Купʼянському напрямкам. Була також окрема доповідь щодо Курської операції і знищення російських сил у визначених районах поблизу українського кордону.  12:56 Верховний представник ЄС із закордонних справ і політики безпеки Жозеп Боррель повідомив, що під час зустрічі з главою МЗС Південної Кореї Чо Те Юлем закликав Сеул посилити підтримку України: ""Агресія Росії проти України є екзистенційною загрозою. Республіка Корея найкраще це розуміє. Ми єдині в нашій підтримці України. Я закликав їх посилити цю підтримку"".  11:39 Росія платитиме солдатам із КНДР за участь у війні проти України близько 2000 доларів на місяць, пише The Korea Herald з посиланням на південнокорейську розвідку. Робітники із Північної Кореї отримуватимуть по 800 доларів. Також КНДР отримає близько 700 тисяч тонн рису, щоб частково покрити свій мільйонний дефіцит виробництва, і, можливо, передові космічні технології для запуску свого розвідувального супутника.    При цьому експерти припускають, що ""найприємніша частина угоди"", яку може отримати Пхеньян, - це можливість змусити РФ воювати на її стороні в разі непередбачених обставин на Корейському півострові. А Росія намагатиметься використати КНДР як ""розмінну монету"" на переговорах із США, вважають аналітики.  10:18 Міністр закордонних справ Німеччини Анналена Бербок повідомила, що прибула Києва.   09:40 У Херсонській області за минулу добу внаслідок російських обстрілів четверо людей дістали поранення, повідомив голова ОВА Олександр Прокудін.  09:04 Ввечері 3 листопада росіяни завдали удару по Харкову - поранено 15 людей, серед яких четверо поліцейських, повідомив голова ОВА Олег Синєгубов. Внаслідок обстрілу пошкоджено скління вікон об’єкта інфраструктури, чотири торговельних павільйони, два супермаркети, будинок, лабораторію, кав'ярню, 21 торговий кіоск, торгівельний центр, кафе, два житлових будинки. Крім того, ввечері ворог вдарив по п’ятиповерховому житловому будинку в с. Ківшарівка Куп'янського району - за попередньою інформацією, під завалами тіла трьох людей.  08:39 Протиповітряна оборона вночі знищила 50 з 80 російських дронів (типу Shahed та невстановленого типу) в Київській, Сумській, Одеській, Херсонській, Миколаївській, Житомирській, Черкаській, Чернігівській та Кіровоградській областях. Ще 27 ворожих безпілотників локаційно втрачено, повідомили в Повітряних силах. Крім того, вночі ворог завдав удару балістичною ракетою Іскандер-М по Дніпропетровській області та атакував керованими авіабомбами Харківщину.  08:17 У Донецькій області за 3 листопада внаслідок російських обстрілів поранено двоє людей - у Мирнограді та Кураховому, повідомив голова ОВА Вадим Філашкін.  08:03 Генштаб озвучив орієнтовні втрати РФ станом на ранок 4 листопада:     особового складу - близько 700 390 (+1300) осіб,     танків - 9193 (+11) од,     бойових броньованих машин - 18 538 (+15),     артилерійських систем - 20 121 (+35),     РСЗВ - 1245 (+1),     засобів ППО - 994 (+0),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 280 (+93),     крилатих ракет - 2629 (+0),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 237 (+77),     спеціальної техніки - 3587 (+3).  05:11 Вночі росіяни атакували Київ дронами, всі вони були знешкоджені, повідомив очільник КМВА Сергій Попко. У Деснянському районі уламки впали на відкритій території, без постраждалих та руйнувань.    3 листопада  17:16 Росіяни вдарили КАБом по житловому будинку в селі Преображенка Пологівського району Запорізької області, поранено двоє людей, повідомив голова ОВА Іван Федоров.  15:45 Google-карти після оновлення мап України показали розміщення українських військових систем. Як повідомив керівник Центру протидії дезінформації при РНБО Андрій Коваленко, Україна звернулася до Google, щоб виправити це, але компанія зреагувала лише після публічного розголосу.  09:38 Протиповітряна оборона вночі знищила 66 з 96 ворожих дронів (типу Shahed та невстановленого типу) в Київській, Сумській, Хмельницькій, Житомирській, Миколаївській, Одеській, Черкаській, Чернігівській, Кіровоградській, Полтавській, Дніпропетровській та Харківській областях, повідомили в Повітряних силах. Ще 27 дронів локаційно втрачено, один полетів у Білорусь, два залишаються в повітрі. Крім того, вночі Росія завдала удару керованою авіаційною ракетою Х-59/69, яку також збила ППО.  09:34 Росіяни вдарили дроном по автомобілю в с. Білий Колодязь Чугуївського району Харківської області, двоє людей поранено, повідомив голова ОВА Олег Синєгубов.  09:22 Спікер МЗС РФ Марія Захарова заявила напередодні, що Україна нібито ""фактично саботує"" процес обміну військовополоненими. А уповноважена з прав людини в РФ Тетяна Москалькова закликала українську сторону повернутися до ""конструктивного діалогу"" та прискорити обміни полоненими. Вона також стверджує, що із запропонованих до обміну 935 українських військовослужбовців Україна нібито погодилася забрати лише 279 осіб.    У свою чергу український омбудсман Дмитро Лубінець заявив, що хоче отримати від уповноваженої з прав людини в РФ усі списки українських військовополонених, яких Росія готова терміново повернути. Він наголосив, що Україна завжди готова приймати всі списки і всіх своїх громадян і завжди готова до проведення обмінів військовополоненими, але зазвичай Москва гальмує ці процеси і використовує це як метод впливу на українське суспільство.  08:49 Die Zeit пише, що Україна та РФ нібито ведуть непублічні переговори для визначення можливих поступок. За інформацією джерел видання, сторони обговорюють, зокрема, взаємне утримання від ударів по енергетичній інфраструктурі, обмін полоненими, повернення українських дітей та зернову угоду. Конфіденційні переговори проходять на рівні політичних радників та стосуються таких питань, як доля Криму та готовність сторін йти на компроміс.    Видання пише, що такі зустрічі проводились у Копенгагені, Києві, Давосі, Джидді та інших місцях за участю країн G7 та Китаю. Журналісти вважають, що "" питання вже не в тому, чи відбудуться мирні переговори, а в том, коли і як"".  08:36 У Херсонській області за минулу добу внаслідок російських обстрілів одна людина загинула, десятеро дістали поранення, з них троє дітей, повідомив голова ОВА Олександр Прокудін.  08:27 Керівник Центру протидії дезінформації при РНБО Андрій Коваленко повідомив, що збиття ""шахедів"" ускладнилось, зокрема через низьку висоту їх прольотів і зміну російської тактики. Також він зазначив, що росіяни намагаються вивести нальоти дронів ""ледь не на цілодобовий формат"". Коваленко пояснив, що такі атаки мають як військові цілі заради економії ракет, так і розвідувальні. Окрім цього - це спроба постійного психологічного тиску на населення з метою зламати мотивацію до спротиву. ""Втім, нові способи збиття ""шахедів"" на підході"", - додав Коваленко.  08:18 У Донецькій області за 2 листопада внаслідок російських обстрілів загинуло двоє людей - в Іванопіллі. Ще одна людина в області за добу дістала поранення, повідомив голова ОВА Вадим Філашкін.  08:13 Генштаб озвучив орієнтовні втрати РФ станом на ранок 3 листопада:     особового складу - близько 699 090 (+1410) осіб,     танків - 9182 (+12),     бойових броньованих машин - 18 523 (+36),     артилерійських систем - 20 086 (+10),     РСЗВ - 1244 (+0),     засобів ППО - 994 (+0),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 187 (+70),     крилатих ракет - 2629 (+1),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 160 (+46),     спеціальної техніки - 3584 (+1).  07:55 Росія вночі знову атакувала Київ дронами - вони були запущені переважно з північного-східного напрямку, заходили на столицю різними курсами на дуже малих висотах, повідомив очільник КМВА Сергій Попко. Сили оборони знешкодили усі безпілотники, зафіксовано падіння уламків у Шевченківському та Голосіївському районах. В Шевченківському районі пошкоджено дорожнє покриття, опору освітлення та електромережі. Щонайменше у пʼяти будівлях вибуховою хвилею пошкодженно скління вікон, люди не постраждали.  02:36 Український OSINT-проєкт DeepState повідомляє, що армія РФ окупувала Курахівку і Шахтарське Донецької області, а також просунулась біля Максимільянівки, Вербового, Новоселідівки, у Вовченці та Максимівці. Крім того, ворог відновив положення біля Шептуховки Курської області.    2 листопада  21:35 У Дніпропетровській області внаслідок ворожого обстрілу залізничної станції поранено працівницю залізниці, пошкоджено віконне скління станції та покрівлю технічних приміщень, повідомила Укрзалізниця.   19:54 Російська війська обстріляли з артилерії Іванопілля Костянтинівської громади Донецької області, двоє людей загинуло, повідомив голова ОВА Вадим Філашкін.  17:21 Росіяни завдали удару по Дніпровському району - пошкоджена інфраструктура, за попередньою інформацією, поранено п'ятеро людей, серед них двоє дітей, повідомив голова ОВА Сергій Лисак.   17:03 У Київській області внаслідок сьогоднішньої російської атаки постраждала одна людина, пошкоджено лінії електропередач, повідомив очільник ОВА Руслан Кравченко. Без світла були 1860 абонентів в одному з населених пунктів області, енергетики вже повернули електропостачання. Пошкоджено 11 приватних будинків, квартира та фасад у двох багатоповерхових будинках, два магазини.  16:32 Міністр оборони Рустем Умєров повідомив про відкриття першого центру для реінтеграції звільнених полонених. Центр надаватиме медичну, реабілітаційну та психологічну допомогу, а також допомагатиме отримувати довідки та відновлювати документи. Наразі він розрахований на 100 місць з можливістю розширення до 200 і більше за рахунок реабілітаційних ліжок.  15:46 Україні матиме свої крилаті та балістичні ракети до середини 2025 року, заявив директор держпідприємства Спецтехноекспорт Олексій Петров. ""В цьому напрямку рухається і держава, і, нарешті, приватний сектор. І це було розумне рішення - зняти монополію на ракетну галузь"", - додав він.  11:28 Протиповітряна оборона знищила 39 з 71 БПЛА (типу Shahed та невстановленого типу) у Кіровоградській, Київській, Сумській та Полтавській областях, повідомили в Повітряних силах. Ще 21 безпілотник локаційно втрачено, п'ять повернулись у Росію. В повітрі залишаються близько п'яти ударних БПЛА. Крім того, вночі ворог завдав удару керованою авіаційною ракетою Х-31П. За попередніми даними, внаслідок падіння уламків пошкоджено багатоквартирні та приватні будинки в Сумській, Полтавській, Київській та Одеській областях.  10:37 ЗСУ зараз стримують один з найпотужніших наступів росіян від початку повномасштабного вторгнення, заявив Сирський під час зустрічі з делегацією Збройних сил Чехії.  09:55 Росія перекинула з Приморського краю до районів поблизу з Україною понад 7000 солдатів армії КНДР, повідомляє ГУР Міноборони. Північнокорейські війська переміщували за допомогою щонайменше 28 військово-транспортних бортів ПКС РФ. Озброєні північнокорейці, зокрема, 60-мм мінометами, автоматами АК-12, кулеметами РПК/ПКМ, снайперськими гвинтівками  СВД/СВЧ, ПТРК Фенікс та РПГ-7.  09:41 Вранці російська армія завдала удару по Корабельному району Херсона, одна людина поранена, повідомила ОВА. Ще одна людина постраждала внаслідок ранкового обстрілу Станіслава. За попередню добу в області поранено восьмеро людей.  09:29 Росія атакує Київ дронами, попередньо зафіксовано падіння уламків в шести районах: Соломʼянському, Святошинському, Шевченківському, Голосіївському, Печерському та Дніпровському. Відомо про одного постраждалого, всі пожежі ліквідовано, повідомив очільник КМВА Сергій Попко.  08:53 Внаслідок російського удару по Основ’янському району Харкова 1 листопада поранено 36 поліцейських, один співробітник ДСНС та 13 цивільних. Один поліцейський загинув, повідомив голова ОВА Олег Синєгубов. Внаслідок обстрілу пошкоджено 26 будівель. Крім того, напередодні ввечері внаслідок обстрілу Куп'янська постраждало троє людей. Ще троє постраждали в с. Вільхуватка Куп'янського району.  08:46 У Донецькій області за 1 листопада внаслідок російських обстрілів загинуло четверо людей: двоє у Сухих Ялах, по одній у Юріївці та Часовому Яру. Ще четверо людей в області за добу дістали поранення, повідомив голова ОВА Вадим Філашкін.  07:58 Генштаб озвучив орієнтовні втрати РФ станом на ранок 2 листопада. При цьому були скориговані загальні втрати БПЛА, а втрати за добу подаються у звичайному режимі:     особового складу - близько 697 680 (+1270) осіб,     танків - 9170 (+8),     бойових броньованих машин - 18 487 (+17),     артилерійських систем - 20 076 (+37),     РСЗВ - 1244 (+0),     засобів ППО - 994 (+0),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 117 (+28),     крилатих ракет - 2628 (+0),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 114 (+76),     спеціальної техніки - 3583 (+4).  02:04 Рада безпеки ООН 18 листопада збереться на засідання, приурочене до 1000 днів війни в Україні. Очолить засідання глава МЗС Великої Британії Девід Леммі, оскільки його країна головує в РБ цього місяця.  00:42 Український OSINT-проєкт DeepState повідомляє, що армія РФ окупувала селище Ясна Поляна Волноваського району Донецької області. Також ворог просунувся в Новодмитрівці, Дружбі, Максимівці, біля Новоукраїнки та Тернів.    1 листопада  23:59 Західна преса пише про те, що жовтень 2024 року став для України найважчим місяцем повномасштабного вторгнення Росії. Такі авторитетні видання, як The New York Times, Die Welt, Bloomberg, пишуть про те, що в жовтні 2024 року російські війська захопили понад 400 квадратних кілометрів на Донбасі. Докладніше - в матеріалі Втрата територій.  22:48 Кількість постраждалих внаслідок удару по Харкову збільшилася до 40, серед них 30 працівників поліції, рятувальник та дев’ятеро цивільних, повідомила прокуратура.  22:36 Зеленський знову звинуватив Захід у нерішучості. Він заявив, що Україна могла б завдати превентивного удару по місцях, де Росія накопичує солдатів з Північної Кореї, якби була можливість бити достатньо далекобійно, і це залежить від партнерів. ""Але замість такої необхідної далекобійності Америка спостерігає, Британія спостерігає, Німеччина спостерігає. Всі просто чекають, поки ще й північнокорейські військові почнуть завдавати ударів по українцях"", - наголосив президент.  22:03 Україна здатна виробляти ще більше снарядів, але їй бракує вибухівки, заявив в інтерв'ю Reuters міністр з питань стратегічних галузей промисловості Герман Сметанін: ""Головна проблема, яка у нас зараз є, - це порох та вибухівка. Скільки вибухівки надійде в Україну, стільки у нас і буде снарядів"". За його словами, цей дефіцит є глобальним.  21:57 Польща пропонує Україні купувати у неї озброєння в кредит, заявив очільник МЗС країни Радослав Сікорський: ""Це можна було зробити з самого початку: ось, будь ласка, купуйте на польських заводах у кредит, а коли відновитеся, то розплатитеся"".  21:34 Представник МЗС Угорщини Мате Пачолай заявив, що Будапешт не включатиме в угоду з Києвом його членство в НАТО: ""Ми дали зрозуміти українській стороні, що намір України вступити до НАТО не може бути частиною цієї угоди"".  21:28 Російські війська атакували безпілотником житловий квартал у Сумах: пошкоджено дев'ятиповерховий будинок, постраждало п'ятеро людей, повідомила прокуратура.  19:35 Білий дім оголосив про новий пакет військової допомоги для України на 425 млн доларів. До нього увійшли, зокрема:     БК для ЗРК NASAMS;     ПЗРК Stinger;     обладнання для протидії БПЛА;     боєприпаси класу ""повітря-земля”;     БК для HIMARS;     155-мм та 105-мм артилерійські боєприпаси;     ПТРК TOW;     ПТРК Javelin та AT-4;     БТР Stryker;     стрілецька зброя та набої та ін.  19:24 Росіяни завдали удару двома ракетами по місцю дислокації поліції в Харкові: один поліцейський загинув, ще 26 поранено, повідомив голова Нацполіції Іван Вигівський. Також поранено четверо цивільних. Голова ОВА Олег Синєгубов уточнив, що ворог застосував ракети С-300, пошкоджено 20 приватних та багатоквартирних будинків.  17:20 Росіяни вдарили по Харкову балістикою, одне влучання - в житловий будинок. Двоє людей отримали гостру реакцію на стрес, повідомив голова ОВА Олег Синєгубов.   15:07 Російська армія за тиждень захопила найбільшу територію з початку року - понад 200 кв. км, пише Bloomberg. В агентстві додали, що це спричинило величезні втрати російських військ та техніки.  13:29 КНДР обіцяє ""твердо стояти поруч"" з Росією у війні проти України, заявила очільниця МЗС країни Цой Сон Хі. За її словами, Кім Чен Ин дав вказівку ""ні на кого не озираючись"" незмінно підтримувати і надавати допомогу російській армії у ""священній війні"".  12:18 На Запорізькій АЕС стався витік води з імпульсної лінії, наразі тривають ремонтні роботи, повідомило МАГАТЕ. ""Агентство продовжить уважно стежити за цією проблемою. Хоча ми не бачимо жодних безпосередніх проблем для ядерної безпеки"", - зазначив гендиректор Рафаель Гроссі.  10:46 Глава МЗС РФ Сергій Лавров у грудні вперше від початку повномасштабної війни в Україні відвідає Євросоюз. Як повідомили в російському зовнішньополітичному відомстві, міністр візьме участь у зустрічі глав МЗС країн ОБСЄ на Мальті 5-6 грудня.  09:50 Протягом жовтня 2024 року Росія атакувала Україну 2023 ударними БПЛА типу Shahed та іншими безпілотниками невстановленого типу, повідомив Генштаб. З них 1185 було знищено або подавлено, 738 - локаційно втрачено, ще 29 БПЛА вийшли з повітряного простору України. Загалом з початку року ворог запустив по Україні 6987 ударних БПЛА. Переважно цілями ударів була цивільна та критична інфраструктура.  09:41 Канада намагається переконати інші держави дозволити Україні далекобійні удари по території РФ, повідомила очільниця МЗС країни Мелані Жолі: ""Ми схвалюємо застосування Україною далекобійної зброї по цілях на території Росії, оскільки Україна потребує цього для самозахисту. Ми також намагаємося переконати інші країні пристати на цю позицію"".  09:36 У Світлограді Ставропольського краю безпілотник упав на нафтобазу, постраждалих немає, заявив губернатор Володимир Володимиров. У Брянську одна людина постраждала внаслідок атаки дрона на багатоповерхівку, заявив губернатор Олександр Богомаз. Міноборони РФ заявило, що ППО за ніч перехопила і знищила 83 безпілотники: 36 - над Курською областю, 20 - над Брянською, 12 - над Кримом, вісім - над Воронезькою, чотири - над Орловською і три - над Білгородською.  08:59 Ввечері росіяни завдали удару по Київському району Харкова, постраждали двоє людей, повідомив голова ОВА Олег Синєгубов. Ще троє людей поранено внаслідок ворожого обстрілу м. Дергачі. У Куп’янську внаслідок обстрілу загинула одна людина, в с. Кучерівка Куп'янського району одна людина поранена.  08:47 У Херсонській області за минулу добу внаслідок російських обстрілів одна людина загинула, 13 дістали поранення, повідомив голова ОВА Олександр Прокудін.  08:35 Протиповітряна оборона вночі знищила 31 з 48 російських безпілотників (ударних типу Shahed та невстановленого типу) у Кіровоградській, Київській, Черкаській, Вінницькій, Житомирській, Хмельницькій, Сумській, Чернігівській, Одеській та Полтавській областях, повідомили в Повітряних силах. Ще 14 дронів локаційно втрачено, три полетіли в напрямку Білорусі.    Крім того, під час нічної атаки ворог застосував три керовані авіаційні ракети Х-59/69. Одну з них вдалося збити, решта не досягла цілей завдяки активній протидії. Також тактична авіація РФ завдала ударів керованими авіабомбами по Харківщині, Сумщині та Запоріжжю. Внаслідок падіння уламків пошкоджено декілька цивільних підприємств, також постраждали багатоквартирні та приватні будинки на Полтавщині, Черкащині, Київщині та Одещині.  08:23 У Донецькій області за 31 жовтня внаслідок російських обстрілів поранено двоє людей - у Кураховому і Дронівці, повідомив голова ОВА Вадим Філашкін.  07:56 Генштаб озвучив орієнтовні втрати РФ станом на ранок 1 листопада:     особового складу - близько 696 410 (+1460) осіб,     танків - 9162 (+6),     бойових броньованих машин - 18 470 (+20),     артилерійських систем - 20 039 (+26),     РСЗВ - 1244 (+1),     засобів ППО - 994 (+0),     літаків - 369 (+0),     гелікоптерів - 329 (+0),     БПЛА оперативно-тактичного рівня - 18 088 (+25),     крилатих ракет - 2628 (+1),     кораблів/катерів - 28 (+0),     підводних човнів - 1 (+0),     автомобільної техніки та автоцистерн - 28 038 (+77),     спеціальної техніки - 3579 (+9).  06:18 Американський Інститут вивчення війни (ISW) пише у своєму звіті, що росіяни почали використовувати ""шахеди"" з термобаричними боєголовками. Аналітики посилаються на дослідження Київського науково-дослідного інституту судових експертиз, які вивчали уламки безпілотників Shahed-136, задіяних у російських атаках з 26 по 29 жовтня. Результати дослідження свідчать про те, що війська РФ модифікували ударні дрони для встановлення на них термобаричних боєголовок.  00:52 Рішення Сеула про надання Києву зброї залежатиме від рівня залученості сил КНДР у війну Росії проти України, заявив міністр закордонних справ Південної Кореї Чо Те Юл. ""Ми маємо побачити рівень залученості сил КНДР у Росії, і що отримає Північна Корея від Росії… Тому нам доведеться подивитися на це, перш ніж ухвалювати рішення щодо підтримки зброєю України"", - пояснив він.  00:13 У канадському Монреалі відбулася міністерська конференція з людського виміру Формули миру, учасники якої схвалили спільне комюніке щодо повернення всіх полонених і депортованих українців, повідомив Офіс президента. ""Комюніке відображає спільний комплекс принципів, якими учасники конференції керуватимуться надалі, засвідчує непохитну підтримку перемоги України та засуджує будь-яку країну, яка допомагає Росії здійснювати її агресію"", - йдеться в повідомленні.    Зокрема, учасники конференції погодилися посилити співпрацю України з партнерами та міжнародними організаціями, щоб розв’язати гуманітарні питання та забезпечити дотримання Женевських конвенцій. Один із пунктів - пошук довірених країн-посередників для переговорів із РФ щодо повернення додому українських військових, цивільних і дітей.        Події за період з 1 по 31 жовтня 2024 року - в матеріалі Вторгнення Росії в Україну. 1-31 жовтня 2024 року.  Події за період з 1 по 30 вересня 2024 року - в матеріалі Вторгнення Росії в Україну. 1-30 вересня 2024 року.  Події за період з 1 по 31 серпня 2024 року - в матеріалі Вторгнення Росії в Україну. 1-31 серпня 2024 року.  Події за період з 1 по 31 липня 2024 року - в матеріалі Вторгнення Росії в Україну. 1-31 липня 2024 року.  Події за період з 1 по 30 червня 2024 року - в матеріалі Вторгнення Росії в Україну. 1-30 червня 2024 року.  Події за період з 1 по 31 травня 2024 року - в матеріалі Вторгнення Росії в Україну. 1-31 травня 2024 року.  Події за період з 1 по 30 квітня 2024 року - в матеріалі Вторгнення Росії в Україну. 1-30 квітня 2024 року.  Події за період з 1 по 31 березня 2024 року - в матеріалі Вторгнення Росії в Україну. 1-31 березня 2024 року.  Події за період з 1 по 29 лютого 2024 року - в матеріалі Вторгнення Росії в Україну. 1-29 лютого 2024 року.  Події за період з 1 по 31 січня 2024 року - в матеріалі Вторгнення Росії в Україну. 1-31 січня 2024 року.  Події за період з 1 по 31 грудня 2023 року - в матеріалі Вторгнення Росії в Україну. 1-31 грудня 2023 року.  Події за період з 1 по 30 листопада 2023 року - в матеріалі Вторгнення Росії в Україну. 1-30 листопада 2023 року.  Події за період з 1 по 31 жовтня 2023 року - в матеріалі Вторгнення Росії в Україну. 1-31 жовтня 2023 року.  Події за період з 1 по 30 вересня 2023 року - в матеріалі Вторгнення Росії в Україну. 1-30 вересня 2023 року.  Події за період з 1 по 31 серпня 2023 року - в матеріалі Вторгнення Росії в Україну. 1-31 серпня 2023 року.  Події за період з 1 по 31 липня 2023 року - в матеріалі Вторгнення Росії в Україну. 1-31 липня 2023 року.  Події за період з 1 по 30 червня 2023 року - в матеріалі Вторгнення Росії в Україну. 1-30 червня 2023 року.  Події за період з 1 по 31 травня 2023 року - в матеріалі Вторгнення Росії в Україну. 1-31 травня 2023 року.  Події за період з 1 по 30 квітня 2023 року - в матеріалі Вторгнення Росії в Україну. 1-30 квітня 2023 року.  Події за період з 1 по 31 березня 2023 року - в матеріалі Вторгнення Росії в Україну. 1-31 березня 2023 року.  Події за період з 1 по 28 лютого 2023 року - в матеріалі Вторгнення Росії в Україну. 1-28 лютого 2023 року.  Події за період з 1 по 31 січня 2023 року - в матеріалі Вторгнення Росії в Україну. 1-31 січня 2023 року.  Події за період з 1 по 31 грудня 2022 року - в матеріалі Вторгнення Росії в Україну. 1-31 грудня 2022 року.  Події за період з 1 по 30 листопада 2022 року - в матеріалі Вторгнення Росії в Україну. 1-30 листопада 2022 року.  Події за період з 1 по 31 жовтня 2022 року - в матеріалі Вторгнення Росії в Україну. 1-31 жовтня 2022 року.  Події за період з 1 по 30 вересня 2022 року - в матеріалі Вторгнення Росії в Україну. 1-30 вересня 2022 року.  Події за період з 1 по 31 серпня 2022 року - в матеріалі Вторгнення Росії в Україну. 1-31 серпня 2022 року.  Події за період з 1 по 31 липня 2022 року - в матеріалі Вторгнення Росії в Україну. 1-31 липня 2022 року. ","https://ua.korrespondent.net/ukraine/politics/4449684-vtorhnennia-rosii-v-ukrainu-onlain"
"СюжетГоворили і про Україну. Зустріч Трампа з Байденом","2024-11-13 23:49:00","","https://ua.korrespondent.net/world/4731845-hovoryly-i-pro-ukrainu-zustrich-trampa-z-baidenom"
"У МЗС заперечили плани створити ядерну бомбу","2024-11-13 23:52:00","Речник Міністерства закордонних справ заявив, що Україна не володіє, не розробляє і не має наміру набувати ядерну зброю.    У Міністерстві закордонних справ виступили із запереченням оприлюдненої у ЗМІ інформацію про те, що Україна може зробити власну ядерну бомбу, якщо США скоротить військову допомогу. Про це увечері в середу, 13 листопада, написав речник Міністерства закордонних справ Георгій Тихий у соцмережі Х.    ""Україна віддана Договору про нерозповсюдження ядерної зброї; ми не володіємо, не розробляємо і не маємо наміру набувати ядерну зброю"", - написав Тихий.    Він також додав, що Україна тісно співпрацює з МАГАТЕ і повністю прозора для його моніторингу, що виключає використання ядерних матеріалів у військових цілях.    Раніше видання Times, з посиланням на начебто доповідну записку, підготовлену для Міністерства оборони України, повідомило, що Україна зможе швидко створити базовий пристрій з плутонію за технологією, подібною до бомби Товстун, скинутої американцями на Нагасакі в 1945 році.    Нагадаємо, у минулому місяці різні ЗМІ вже поширювали інформацію про начебто плани України створити ядернну зброю, і МЗС її спростовував.  ","https://ua.korrespondent.net/ukraine/4731837-u-mzs-zaperechyly-plany-stvoryty-yadernu-bombu"
"Трамп призначить керувати розвідкою Ґаббард, яка поширювала наративи РФ","2024-11-13 23:23:00","Колишня демократка, а нині - член Республіканської партії, раніше повторювала російську пропаганду про ""українські біолабораторії"".    Обраний президент США Дональд Трамп оголосив, що планує призначити Тулсі Ґаббард директором Національної розвідки. Раніше вона належала до Демократичної партії та конкурувала з Джо Байденом на виборах 2020 року, а згодом поширювала російську пропаганду. Про це у середу, 13 листопада повідомляє The Hill.    ""Понад два десятиліття Тулсі боролася за нашу країну та свободу всіх американців. Як колишній кандидат у президенти від Демократичної партії, вона має широку підтримку в обох партіях – тепер вона горда республіканка!"" - цитує видання заяву Трампа.    При цьому обраний президент висловив упевненість, що Ґаббард принесе ""безстрашний дух"" у розвідувальну спільноту, а також відстоюватиме конституційні права та забезпечуватиме мир на позиціях сили.  ","https://ua.korrespondent.net/world/4731834-tramp-pryznachyt-keruvaty-rozvidkoui-gabbard-yaka-poshyruivala-naratyvy-rf"
"Президент розповів про доповідь Сирського","2024-11-13 22:56:00","Зеленський повідомив, що наразі його команда працює, щоб додатково збільшити постачання від партнерів - і по ракетах, і по комплексах захисту.    Президент України Володимир Зеленський розповів, що заслухав доповідь головкома Олександра Сирського про ситуацію на Донеччині. Про це глава держави повідомив у вечірньому відеозверненні 13 листопада.    ""Доповідь головкома Сирського: фронт, і найбільше уваги - Донеччині. Також - спробам окупанта розширити наступальні дії, зокрема це Купʼянський напрямок"", - сказав він.    Зеленський відзначив бойові бригади, які цими днями проявили себе сміливо та результативно: 24-ту окрему механізовану бригаду, 44-ту окрему артилерійську, 60-ту і 65-ту окремі механізовані, 68-му окрему єгерську, 102-гу, 124-ту і 126-ту бригади ТрО, 128-му окрему гірсько-штурмову й 406-ту окрему артилерійську бригади.    Також президент висловив вдячність воїнам ППО, які здійснюють захист неба.    Зеленський додав, що Україна вдячна всім партнерам, які допомагають протиракетами й системами захисту неба.    Він повідомив, що наразі його команда працює, щоб додатково збільшити постачання від партнерів - і по ракетах, і по комплексах захисту, і по всьому, що необхідно для посилення наших мобільних вогневих груп.    ""Стратегічна мета - досягти такого практичного рівня співпраці з партнерами, щоб ми тут, в Україні, могли виробляти необхідні для нас системи протиповітряної оборони та протиракетні"", - наголосив президент.    ","https://ua.korrespondent.net/ukraine/4731832-prezydent-rozpoviv-pro-dopovid-syrskoho"
"""Поки що дивимося"": Мудрик потролив Трубіна за пропущений гол","2024-11-13 22:30:00","","https://ua.korrespondent.net/sport/football/4731828-poky-scho-dyvymosia-mudryk-potrolyv-trubina-za-propuschenyi-hol"
"Трамп оголосив ім'я майбутнього держсекретаря США","2024-11-13 22:41:00","Трамп заявив, що Марко Рубіо ""є високоповажним лідером і дуже потужним голосом за свободу"" та буде ""справжнім другом союзників"".    Обраний президент США Дональд Трамп планує номінувати сенатора від штату Флорида Марко Рубіо на посаду державного секретаря.Про це йдеться у заяві, яку поширила кампанія Трампа, передає Європейська правда.    За словами Трампа, Марко Рубіо ""є високоповажним лідером і дуже потужним голосом за свободу"" та буде ""справжнім другом наших союзників і безстрашним воїном, який ніколи не відступить перед нашими ворогами"".    Майбутній держсекретар наступного року має бути затверджений Конгресом.  ","https://ua.korrespondent.net/world/4731829-tramp-oholosyv-imia-maibutnoho-derzhsekretaria-ssha"
"Україна U-19 зганьбилася на старті відбору Євро-2025","2024-11-13 21:56:00","","https://ua.korrespondent.net/sport/football/4731826-ukraina-U-19-zghanbylasia-na-starti-vidboru-yevro-2025"
"Безос з початку листопада продав акції Amazon на $2,7 млрд","2024-11-13 22:16:00","Акції Amazon завершили сесію 12 листопада зростанням на 1%, а сьогодні, 13 листопада, на премаркеті торгувалися практично без змін.    Засновник Amazon.com Джефф Безос минулої п'ятниці і понеділка продав акції компанії ще на $1,25 млрд. Про це повідомляє Breaking The News з посиланням на документ, розміщений на сайті Amazon12 листопада.    Загальна сума продажів акцій Amazon з початку листопада становила $2,7 млрд.    В результаті останнього продажу загальна сума проданих Безосом акцій у 2024 році досягла $12,5 млрд. В останньому раунді, який тривав з 8 по 11 листопада, Безос продав майже 6 мільйонів акцій.    Акції Amazon завершили сесію 12 листопада зростанням на 1%, а сьогодні, 13 листопада, на премаркеті торгувалися практично без змін.    Як відомо, цьогоріч капіталізація компанії збільшилася на 37,5%, досягнувши $2,17 трлн.  ","https://ua.korrespondent.net/business/companies/4731824-bezos-z-pochatku-lystopada-prodav-aktsii-Amazon-na-27-mlrd"
"РФ атакувала промисловий обʼєкт на Полтавщині","2024-11-13 21:55:00","Російські війська ввечері 13 листопада атакували Полтавську область. Під удар потрапив промисловий обʼєкт.    Війська РФ вдарили дроном по промисловому обʼєкту в Миргородському районі Полтавської області. Про це ввечері 13 листопада повідомив  голова Полтавської обласної військової адміністрації Філіп Пронін.    За його словами, минулося без постраждалих.    Нагадаємо, російські обстріли Донеччини призвели до загибелі двох цивільних і поранення ще семи. РФ вдарила по кільком населеним пунктам, постраждали люди, також пошкоджені будівлі й інфраструктура.  ","https://ua.korrespondent.net/ukraine/4731822-rf-atakuvala-promyslovyi-obiekt-na-poltavschyni"
"Майк Тайсон виявив бажання провести бій з Усиком","2024-11-13 21:20:00","","https://ua.korrespondent.net/sport/other/4731817-maik-taison-vyiavyv-bazhannia-provesty-bii-z-usykom"
"Трамп допустив, що може балотуватися на третій термін президенства","2024-11-13 21:37:00","Конституція США категорично забороняє балотуватися на третій термін. Президенти можуть обиратись лише на два чотирирічні терміни - як поспіль, так і з перервами.    Обраний президент США Дональд Трамп виступив у Палаті представників США та допустив думку про своє балотування на третій президентський термін. Про це повідомляє ABC News.    В публічній частині виступу перед республіканцями Трамп подякував усім за хороший результат на президентських виборах та виборах до Конгресу.    ""Я підозрюю, що не буду балотуватися знову, якщо ви не зробите щось інше, якщо ви не скажете: він настільки хороший, що ми повинні щось придумати"", - зазначив Трамп, коли пресу вже виводили із зали.    Як відомо, Конституція США категорично забороняє балотуватися на третій термін. Президенти можуть обиратись лише на два чотирирічні терміни - як поспіль, так і з перервами.    Нагадаємо, президент США Джо Байден прийняв у Білому домі обраного 47-м президентом Дональда Трампа для обговорення переходу влади. ","https://ua.korrespondent.net/world/4731819-tramp-dopustyv-scho-mozhe-balotuvatysia-na-tretii-termin-prezydenstva"
"Співробітника ЦРУ арештували за розголошення даних про плани Ізраїлю","2024-11-13 21:23:00","Інформація в документах є суворо засекреченою і надає опис зображень із супутників, за якими можна зробити висновки про плани Ізраїлю завдати ударів по Ірану.    ФБР 12 листопада арештувало співробітника ЦРУ, який працює за кордоном, його звинувачують у розголошенні секретної інформації про військові плани Ізраїлю щодо відповіді на іранську ракетну атаку 1 жовтня. Про повідомляє The NewYork Times з посиланням на судові документи.    Зазначається, що суд минулого тижня заочно звинуватив співробітника ЦРУ Асіфа Рахмана у двох випадках умисного збереження та передачі секретної інформації, що стосується національної оборони. Рахмана затримали у Камбоджі та відправили його на Гуам, де йому будуть пред'явлені звинувачення у суді.    Як пише видання, інформація в документах є суворо засекреченою і надає опис зображень із супутників, за якими можна зробити висновки про плани Ізраїлю завдати ударів по Ірану. За даними слідчих, Рахман мав найвищий допуск до секретних матеріалів.    У ЦРУ цю інформацію поки не коментували.    Раніше повідомлялося, що у США розслідують витік секретних розвідданих про плани Ізраїлю щодо помсти Ірану. Опубліковані у соцмережах документи описують підготовку Ізраїлю до удару по Ірану. Один із документів також свідчить про наявність у Ізраїля ядерної зброї.  ","https://ua.korrespondent.net/world/4731816-spivrobitnyka-tsru-areshtuvaly-za-rozgholoshennia-danykh-pro-plany-izrailui"
"Стало відомо, коли Куртуа повернеться до складу Реала після травми","2024-11-13 20:55:00","","https://ua.korrespondent.net/sport/football/4731814-stalo-vidomo-koly-kurtua-povernetsia-do-skladu-reala-pislia-travmy"
"""Шокує світ"": Стівенсон зробив прогноз на бій Кроуфорд - Канело","2024-11-13 20:32:00","","https://ua.korrespondent.net/sport/other/4731811-shokuie-svit-stivenson-zrobyv-prohnoz-na-bii-krouford-kanelo"
"Зеленський розповів про розмову з Шольцом","2024-11-13 20:53:00","Шольц підтвердив, що шоста із запланованих систем ППО IRIS-T надійде в Україну до кінця цього року.    Президент України Володимир Зеленський повідомив, що провів телефонну розмову із канцлером Німеччини Олафом Шольцом.    ""Подякував йому за масштабну двосторонню оборонну допомогу Німеччини та її лідерство в консолідації зусиль партнерів заради підтримки України"", - зазначив глава держави.    За словами Зеленського, Шольц підтвердив, що шоста із запланованих систем ППО IRIS-T надійде в Україну до кінця цього року.    ""Також ми обговорили постачання ППО в наступному році та перспективи додаткової допомоги засобами ППО від Німеччини.Скоординували кроки, потрібні для забезпечення найкращої оборонної та політичної підтримки України. Погодилися з важливістю збереження формату Рамштайн і проведення чергового засідання координаційної групи.Крім того, підкреслив необхідність представити бачення України щодо справедливого й тривалого миру на саміті G20 у Бразилії та подякував Німеччині за готовність підтримати нас у цьому"", - розповів президент.    Нагадаємо, Олаф Шольц заявив, що жодних переговорів щодо війни РФ проти України без участі України не може бути. ","https://ua.korrespondent.net/ukraine/4731810-zelenskyi-rozpoviv-pro-rozmovu-z-sholtsom"
"Дуда втратив частину пальця","2024-11-13 20:43:00","Представник Дуди повідомив, що президент Польщі травмував праву руку ""в приватний час"", а не під час виконання обов'язків глави держави.    Президент Польщі Анджей Дуда потребував операції після травми, в результаті чого втратив кінчик пальця. Про це заявив державний секретар канцелярії президента Польщі Войцех Коларський в ефірі RMF FM.    За словами представника Дуди, той травмував праву руку ""в приватний час"", а не під час виконання обов'язків глави держави.    Президент Польщі Анджей Дуда ще на початку жовтня з’явився на публіці з бандажем, накладеним на два пальці правої руки. Останнімиднями численні польські ЗМІ звернули увагу, що середній палець цієї руки в Дуди набряк і здається коротшим за інші.Деякі виданняписали, що президент міг травмуватись під час ремонту в новій квартирі.  ","https://ua.korrespondent.net/world/4731808-duda-vtratyv-chastynu-paltsia"
"Внаслідок обстрілу Донеччини загинули двоє осіб","2024-11-13 20:47:00","Російські війська цілеспрямовано б'ють по цивільним, тож залишатися на Донеччині небезпечно.    Російські обстріли Донеччини призвели до загибелі двох цивільних і поранення ще семи. Ворог вдарив по кільком населеним пунктам, постраждали люди, також пошкоджені будівлі й інфраструктура.Про це повідомив голова Донецької ОВА Вадим Філашкін у середу, 13 листопада.    ""Дві людини загинули і семеро поранено внаслідок сьогоднішніх обстрілів Донеччини"", - зазначив Філашік.    Зокрема у селі Шевченко Комарської громади росіяни вбили 32-річну жінку і поранили 36-річну, пошкодили адмінбудівлю і автомобіль.    Тоді як у Новотроїцькому Покровської громади загинув 63-річний чоловік, поранено ще 2 людини.    У Костянтинівці четверо осіб отримали поранення різного ступеня, пошкоджено 21 приватний будинок, адмінбудівлю, підприємство, трилінії електропередач і газогін.    Крім того, у Краматорську пошкоджено адмінбудівлю.              Голова ОВА наголосив, що росіяни цілеспрямовано б'ють по цивільним, тож залишатися на Донеччині небезпечно. Він закликав евакуюватися з регіону.    Нагадаємо, раніше росіяни обстріляли Краматорськ та Слов'янськ. ","https://ua.korrespondent.net/ukraine/4731804-vnaslidok-obstrilu-donechchyny-zahynuly-dvoie-osib"
"Спортдир Жирони: Спробували замінити Довбика на двох гравців, але не вийшло","2024-11-13 20:08:00","","https://ua.korrespondent.net/sport/football/4731800-sportdyr-zhyrony-sprobuvaly-zaminyty-dovbyka-na-dvokh-hravtsiv-ale-ne-vyishlo"
"Україна протягом кількох місяців здатна розробити ядерну зброю  - ЗМІ","2024-11-13 20:16:00","Йдеться про створення основного пристрою з плутонію за технологією, подібною до бомби Товстун, скинутої на Нагасакі 1945 року.    Україна має можливості для створення власної ядерної зброї за кілька місяців. Про це повідомляє The Times із посиланням на документи, підготовлені для Міністерства оборони України.    Зазначається, що Україна може швидко розробити просту ядерну бомбу в разі, якщо Дональд Трамп на посаді президента США відкличе військову допомогу. Йдеться про створення основного пристрою з плутонію за технологією, подібною до бомби Товстун, скинутої на Нагасакі 1945 року.    Як повідомляється, найімовірніше Україні, щоб не витрачати час на будівництво та експлуатацію великих об'єктів, необхідних для збагачення урану, довелося б використовувати плутоній, видобутий із відпрацьованих паливних стрижнів ядерних реакторів.    Нагадаємо, Міністерство закордонних справ України офіційно спростувало повідомлення щодо нібито планів України з розробки ядерної зброї, про які раніше писали ЗМІ.    Також президент Володимир Зеленський під час брифінгу з генеральним секретарем НАТО заперечив, що Україна готується створити ядерну зброю.  ","https://ua.korrespondent.net/ukraine/4731799-ukraina-protiahom-kilkokh-misiatsiv-zdatna-rozrobyty-yadernu-zbroui-zmi"
"АРМА продало перші картини з колекції Медведчука","2024-11-13 20:17:00","Найдорожчим лотом серед реалізованих робіт стало полотно ""Сільський пейзаж з річкою на тлі гір"", продане за 76 тисяч гривень.        Агентство з розшуку та менеджменту активів реалізувало перші 16 картин із арештованої колекції підозрюваного у держзраді, екснардепа Віктора Медведчука через систему Прозорро.Продажі. Про це інформує пресслужба АРМА у середу, 13 листопада.    Зауважується, що загальна сума від реалізації цих картин становила майже 317 тисяч гривень.    Найдорожчим лотом серед реалізованих робіт стало полотно ""Сільський пейзаж з річкою на тлі гір"", продане за 76 тисяч гривень.    ""Всі кошти з продажу колекції медведчука будуть направлені на економіку та закупівлю військових облігацій, тобто, на пряму підтримку обороноздатності держави. Справедливо, коли незаконно набуте майно зрадників і колаборантів працює на державу"", - зазначила Голова АРМА Олена Дума.    У пресслужбі додали, що наразі 120 картин очікують на своїх нових власників під час наступних торгів. Відсьогодні, кожного дня реалізовуватимуть частину картин. Наступні 19 картин виставлять на продаж вже завтра.  З 285 арештованих та переданих в АРМА картин Медведчука 149 було визнано культурною спадщиною України експертами Національного художнього музею. Ці роботи планувалося передати до українських музеїв, однак відповідний законопроєкт №11280-1 щодо особливостей управління культурними цінностями не знайшов достатньої підтримки серед народних депутатів.    Нагадаємо, АРМА отримало висновки експертів щодо заарештованих картин, які належали підозрюваному в державній зраді колишньому нардепу Віктору Медведчуку.    Згодом експерти Національного художнього музею України вказали, що 112 картин мають історичну та культурну цінність.   ","https://ua.korrespondent.net/ukraine/4731798-arma-prodalo-pershi-kartyny-z-kolektsii-medvedchuka"
"Ярмолюк висловився про дебютний виклик у збірну України","2024-11-13 19:38:00","","https://ua.korrespondent.net/sport/football/4731795-yarmoluik-vyslovyvsia-pro-debuitnyi-vyklyk-u-zbirnu-ukrainy"
"Куртуа знову відмовився грати за збірну Бельгії","2024-11-13 19:42:00","","https://ua.korrespondent.net/sport/football/4731794-kurtua-znovu-vidmovyvsia-hraty-za-zbirnu-belhii"
"Південна Корея спорядила Польщі нову партію САУ K9","2024-11-13 19:49:00","K9 Thunder - південнокорейська 155-мм гаубиця, розроблена компанією Samsung Techwin для Збройних сил Республіки Корея.    Польща отримала нову партію самохідних артилерійських установок K9 Thunder з Південної Кореї. Про це інформує пресслужба польського Генштабу у середу, 13 листопада.    У Генштабі Війська Польського охарактеризували постачання як ще один крок у модернізації польських Збройних сил і посиленні обороноздатності країни.       🇵🇱 Polska wzmacnia swoją obronność!     Transport armatohaubic K9 z Korei Południowej dotarł do Polski. To kolejny krok w systematycznym unowocześnianiu naszych sił zbrojnych i zwiększaniu zdolności obronnych kraju.#Transformacja #Modernizacja pic.twitter.com/fWahS1Xuxr  K9 Thunder - південнокорейська 155-мм гаубиця, розроблена компанією Samsung Techwin для Збройних сил Республіки Корея. Дальність стрільби становить 40 км.    Раніше стало відомо, що Польща планує інвестувати 750 мільйонів доларів у збільшення виробництва боєприпасів на випадок вторгнення Росії.    Також нещодавно Польща підписала контракт зі Сполученими Штатами на купівлю 96 вертольотів AH-64E Apache.  ","https://ua.korrespondent.net/world/4731791-pivdenna-koreia-sporiadyla-polschi-novu-partiui-sau-K9"
"Скандальний колишній суперник Кличка повертається до рингу","2024-11-13 19:20:00","","https://ua.korrespondent.net/sport/other/4731789-skandalnyi-kolyshnii-supernyk-klychka-povertaietsia-do-rynhu"
"Підписано угоди зі Світовим банком на $750 млн","2024-11-13 19:45:00","Фінансування включає позику Міжнародного банку реконструкції та розвитку на 450 млн доларів та кредитну угоду на 300 млн доларів.    Очільник Мінфіну Сергій Марченко та регіональний директор Світового банку у справах країн Східної Європи Боб Сом підписали угоди за проєктом ""Підтримка відбудови шляхом розумного фіскального управління"" (SURGE) на суму 750 млн доларів. Про це повідомило Міністерство фінансів України.    Фінансування включає позику Міжнародного банку реконструкції та розвитку на 450 млн доларів із Цільового фонду ADVANCE Ukraine, що підтримується урядом Японії, та кредитну угоду на 300 млн доларів зі Спеціальної програми відновлення для України та Молдови.    Як очікується, позику в 450 млн доларів Україна отримає до кінця 2024 року.    За словами міністра фінансів, реалізація проєкту SURGE допоможе уряду України покращити процес управління публічними інвестиціями, зробивши його більш ефективним та прозорим. Це є важливим кроком для подальшого забезпечення потреб відновлення України.    Додатково підписано грантову угоду на 10 млн доларів за проєктом STRONG, спрямованим на підтримку впровадження інституційних реформ в межах SURGE.    Раніше повідомлялося, що Світовий банк оголосив про новий пакет підтримки для України на суму 750 млн доларів. Реалізація програми допоможе зміцнити роботу державних інституцій в умовах війни і надавати ключові державні послуги громадянам у повному обсязі.    Нагадаємо, Україна та Світовий банк уклали грантову угоду про залучення близько 1,37 млрд доларів у межах проєкту PEACEinUkraineдля фінансування соціальних та гуманітарних видатків.    Раніше Україна уклала угоди зі Світовим банком на суму майже $600 млн у межах нової програми. Вона спрямована на підтримку малого і середнього бізнесу, зелений перехід, цифровізації та сприяння виходу на нові ринки. ","https://ua.korrespondent.net/ukraine/4731788-pidpysano-uhody-zi-svitovym-bankom-na-750-mln"
"Росія заявила про ""експортні контракти"" на винищувачі Су-57","2024-11-13 19:20:00","Російські партнери хочуть купувати ""надійне озброєння, яке зарекомендувало себе"", стверджують в Рособоронекспорті.    Країна-агресор Росія начебто підписала ""перші експортні контракти"" на винищувачі Су-57, які називають літаком ""п’ятого покоління"". Про це повідомив Рособоронекспорт у середу, 13 листопада.    ""Система військово-технічної співпраці повинна виводити на ринок нові зразки озброєння, військової техніки. Су-57 – у нас, до речі, вже є підписані перші контракти на цей літак"", – заявив глава компанії Олександр Міхєєв в інтерв'ю телеканалу Росія-1.    За його словами, російські партнери хочуть купувати ""надійне озброєння, яке зарекомендувало себе"".    При цьому Міхєєв не став уточнювати, з якими країнами підписано контракти на Су-57.    Нагадаємо, у червні поточного року безпілотники ГУР уразили два Су-57 на аеродромі Ахтубінськ в Астраханській області РФ. Ступінь пошкоджень у літаків різна. Пізніше у розвідці розповіли про реакцію Володимира Путіна на цю атаку. ","https://ua.korrespondent.net/world/russia/4731785-rosiia-zaiavyla-pro-eksportni-kontrakty-na-vynyschuvachi-su-57"
"Дружина Серхіо Рамоса показала відверті фото у спідній білизні","2024-11-13 18:55:00","Дівчина тримає себе у гарній формі.                                                         ","https://ua.korrespondent.net/sport/football/4731781-druzhyna-serkhio-ramosa-pokazala-vidverti-foto-u-spidnii-bilyzni"
"Росіяни переодягаються у форму ЗСУ на Куп'янському напрямку","2024-11-13 19:16:00","Окупанти спробували прорвати оборону української армії на Куп'янському напрямку, використовуючи танки, бойові машини та переодягнених у форму ЗСУ солдатів.    Російські військові 13 листопада здійснили спробу прорвати оборону ЗСУ на Куп'янському напрямку, використовуючи техніку та переодягнених у форму ЗСУ солдатів. Про це поінформували у Генштабі у середу, 13 листопада.    Штурмові групи противника атакували позиції українських захисників у чотири хвилі.    Загалом ворог задіяв близько 15 одиниць техніки. Зокрема, танки, бойові броньовані машини та установку розмінування УР-77.    У Генштабі наголосили, що частина російських солдатів була переодягнена у форму зразка Збройних Сил України, що своєю чергою, порушує закони та правила ведення війни і є воєнним злочином.    Наші захисники зуміли зупинити наступ, знищили всю бронетехніку противника і завдали значних втрат у живій силі ворога. Відзначено професіоналізм та злагодженість українських піхотинців, танкістів, артилеристів та операторів безпілотників, котрі успішно відбили атаку.    Нагадаємо, від початку доби на фронті відбулось 97 бойових зіткнень.  Найбільш активний ворог на Покровському та Курахівському напрямках.  ","https://ua.korrespondent.net/ukraine/4731782-rosiiany-pereodiahauitsia-u-formu-zsu-na-kupianskomu-napriamku"
"Потяг Київ - Кам'янець-Подільський тимчасово курсуватиме до Хмельницького","2024-11-13 19:11:00","Зміни запроваджуються у зв'язку з ремонтом залізничної інфраструктури, який триватиме із 26 листопада до 8 грудня.    Потяг №139/140 Київ - Кам'янець-Подільський тимчасово змінює маршрут і курсуватиме до Хмельницького. Про це повідомляє пресслужба Укрзалізниці.    Зміни запроваджуються у зв'язку з ремонтом залізничної інфраструктури, який триватиме із 26 листопада до 8 грудня.    Зазначається, що у добу 25 листопада потяг прямуватиме до станції Гречани - відправлятиметься з Києва о 23:32 і прибуватиме на станцію Гречани о 05:47. З Києва потяг відправлятиметься в період 26 листопада - 7 грудня о 23:32 і прибуватиме до Хмельницького о 6:04. З Хмельницького він відправлятиметься з 27 листопада по 8 грудня о 22:45 і прибуватиме до Києва о 5:20.    Також було призначено додатковий потяг №159/160 Київ - Трускавець. Він відправлятиметься з Києва 30 листопада та 7 грудня о 10:18 та прибуватиме до Трускавця о 19:35. У зворотному напрямку, з Трускавця, потяг відправлятиметься в ті самі дати о 8:52 та прибуватиме до столиці о 18:10.    Ще було додано рейс поїзда №191/192 Київ - Львів. Він відправлятиметься з Києва 1 і 8 грудня о 08:18 і прибуватиме до Львова о 14:59. У зворотному напрямку зі Львова потяг вирушатиме в ті самі дати о 14:14 та прибуватиме до столиці о 21:33.    Квитки будуть доступні для придбання в застосунку Укрзалізниці, на сайті, у чатботах і касах залізничних вокзалів.    Нагадаємо, Укрзалізниця запустить ще один дитячий купейний вагон, спроєктований у партнерстві з ЮНІСЕФ. Він курсуватиме у складі потягу №17/18 сполученням Харків - Ужгород з 19 листопада.  ","https://ua.korrespondent.net/ukraine/4731779-potiah-kyiv-kamianets-podilskyi-tymchasovo-kursuvatyme-do-khmelnytskoho"
"Нацбанк знову знизив курс долара","2024-11-13 18:55:00","На міжбанку американська валюта подешевшала на 10 копійок до 41,30-41,32 грн/долар (купівля-продаж).    Національний банк України знизив курс долара до гривні після зростання напередодні. Про це свідчать дані на сайті регулятора у середу, 13 листопада.    Так, офіційний курс на четвер встановлено на рівні 41,3413 грн за 1 долар (-0,0350 грн). Курс євро вперше за тиждень незначно зріс і становитиме 43,9499 грн (+0,0083 грн).    На міжбанку американська валюта подешевшала на 10 копійок до 41,30-41,32 грн/долар (купівля-продаж) порівняно із закриттям у попередній день.    Водночас на готівковому ринку курс долара піднявся на 5 копійок – до 41,75 грн.    Нагадаємо, вже тиждень курс євро знижується на світовому ринку після перемоги Дональда Трампа на виборах у США.  ","https://ua.korrespondent.net/business/financial/4731777-natsbank-znovu-znyzyv-kurs-dolara"
"Байден вперше зустрівся з Трампом після виборів","2024-11-13 18:43:00","Зустріч відбулася в Овальному кабінеті у межах заходів з передачі влади від чинної адміністрації США до майбутньої.        Президент США Джо Байден прийняв у Білому домі обраного 47-м президентом Дональда Трампадля обговорення переходу влади. Це перша їхня зустріч після виборів.Про це інформує Sky Newsу середу, 13 листопада.    Зустріч відбулася в Овальному кабінеті у межах заходів з передачі влади від чинної адміністрації США до майбутньої.    Байден привітав новообраного президента. Тоді як сам Трамп поскаржився на ""жорсткий"" світ політики.    ""Політика - це жорсткий і, часто, не дуже приємний світ. Але сьогодні тут усе чудово, і я ціную це"", - зазначив він.      Трамп також подякував Байдену за плавний перехід влади, а чинний президент відповів йому: ""Нема за що"".    Прессекретарка Білого дому Карін Жан-П'єр, коментуючи напередодні майбутню зустріч Трампа і Байдена, заявила, що американський лідер проводить її, оскільки ""вірить у норми"".    Ткож раніше радник американського президента з нацбезпеки Джейк Салліван наголошував, що Байден до завершення каденції переконуватиме Трампа та Конгрес продовжувати підтримку України у війні проти РФ.    Нагадаємо, 6 листопада Байден зателефонував Трампу та привітав його з перемогою на виборах. Президент США наголосив на необхідності мирної передачі влади і запевнив, що сприятиме цьому. ","https://ua.korrespondent.net/world/4731772-baiden-vpershe-zustrivsia-z-trampom-pislia-vyboriv"
"Ібрагімович висловився про довгострокові цілі Мілана","2024-11-13 17:59:00","","https://ua.korrespondent.net/sport/football/4731759-ibrahimovych-vyslovyvsia-pro-dovhostrokovi-tsili-milana"
"Суперкомп'ютер спрогнозував чемпіона АПЛ - які шанси Зінченка та Мудрика","2024-11-13 18:23:00","","https://ua.korrespondent.net/sport/football/4731767-superkompuiter-sprohnozuvav-chempiona-apl-yaki-shansy-zinchenka-ta-mudryka"
"Укренерго скасувало обмеження для бізнесу","2024-11-13 18:37:00","У компанії закликали бізнес активніше імпортувати електроенергію для уникнення обмежень в майбутньому.    В Україні скасували тимчасові обмеження енергопостачання для бізнесу та промислових споживачів. Про це повідомило Укренерго у середу, 13 листопада.    ""Зауваження до роботи обладнання маневрової генерації усунуті. Завтра, 14 листопада, застосування заходів обмеження не прогнозується"", – йдеться у повідомленні.    Водночас в Укренерго попросили українців ощадливо споживати електроенергію з 7:00 до 22:00 години, а також не вмикати у цей час кілька потужних приладів одночасно.    ""Закликаємо бізнес – активніше імпортувати електроенергію для уникнення обмежень в майбутньому"", – додали в компанії.    Нагадаємо, сьогодні вранці в Україні запровадили відключення світла для бізнесу. Причиною таких дій енергетики назвали зниження потужності маневрової генерації та суттєве зменшення обсягів імпорту електроенергії.  ","https://ua.korrespondent.net/business/economics/4731769-ukrenerho-skasuvalo-obmezhennia-dlia-biznesu"
"Богачук пояснив позицію Ломаченка, який публічно не засудив напад Росії","2024-11-13 17:53:00","","https://ua.korrespondent.net/sport/other/4731760-bohachuk-poiasnyv-pozytsiui-lomachenka-yakyi-publichno-ne-zasudyv-napad-rosii"
"Путін значно зменшив виплати військовим за поранення","2024-11-13 18:59:00","Заступниця міністра оборони, племінниця Путіна Ганна Цивільова вважає нинішні правила виплат створюють ""відчуття спотвореності в поранених"".    Російський диктатор Володимир Путін підписав указ, що передбачає значне зменшення виплати солдатам, які зазнали нетяжких поранень, під час війни проти України. Про це повідомляє російськомовне видання Медуза в Telegram у середу, 13 листопада.    Російським окупантам більш не платитимуть за будь-яке поранення по 3 млн рублів (майже 1 млн 260 тисяч гривень).    Раніше ці кошти могли виплатити навіть окупантам, які мали несерйозні осколкові поранення. Та тепер хазяїн Кремля вирішив змінити норму.    За його указом, виплати становитимуть:     3 млн рублів (близько 1 млн 260 тисяч гривень) - за тяжкі поранення;     1 млн рублів (близько 420 тисяч гривень) - за легкі поранення;     100 тисяч рублів (близько 42 тисячі гривень) - за легкі травми.    Того ж дня заступниця міністра оборони, племінниця Путіна Ганна Цивільова під час наради з головою відомства Андрієм Білоусовим заявила, що нинішні правила виплат за поранення створюють ""відчуття спотвореності в поранених"".    Раніше ЗМІ зазначали, що зростання російської економіки у воєнний час пройшло свій пік, і тепер пішло на спад. ","https://ua.korrespondent.net/world/russia/4731763-putin-znachno-zmenshyv-vyplaty-viiskovym-za-poranennia"
"Курахівське водосховище втратило 20 млн кубів води","2024-11-13 18:34:00","Підтоплень населених пунктів внаслідок пошкодження дамби Курахівського водосховища поки не зафіксовано.      Глава Донецької ОВА Вадим Філашкін повідомив, що внаслідок пошкодження росіянами дамби Курахівського водосховища вилилося вже 20 млн кубометрів води. Однак підтоплень населених пунктів немає. Про це він заявив в етері телемарафону у середу, 13 листопада.    ""Позавчора окупант підірвав греблю Курахівського водосховища, в якому було 55 млн кубометрів води. 20 млн кубометрів витекли за межі Курахівського водосховища"", - зазначив Філашкін.    Разом з тим, він запевнив, що підтоплень населених пунктів на річці Вовча немає.    ""Загрози для населення, що залишилося в тих маленьких селищах, теж немає. Дітей ми всіх вивезли завчасно"", - пояснив глава ОВА.    Нагадаємо, 11 листопада росіяни підірвали дамбу Курахівського водосховища, що у Донецькій області. Вода з водосховища почала наповнювати річку Вовча в сторону населених пунктів Богатир, Андріївка та Олексіївка.  ","https://ua.korrespondent.net/ukraine/4731761-kurakhivske-vodoskhovysche-vtratylo-20-mln-kubiv-vody"
"Трамп готує важливе призначення щодо України - ЗМІ","2024-11-13 18:08:00","Мова йде про людину з великим авторитетом, якій буде дано завдання прийти до мирного врегулювання, стверджують джерела.    Новообраний президент США Дональд Трамп незабаром призначить спеціального представника з мирних питань в Україні. Він має очолити переговори з Росією про припинення війни, повідомив телеканал Fox News у середу, 13 листопада.    ""Ви побачите дуже високопоставленого спеціального посланця, людину з великим авторитетом, якій буде дано завдання знайти рішення, прийти до мирного врегулювання. Ви це скоро побачите"", – йдеться в публікації з посиланням на анонімне джерело.    Стверджується, що така посада не буде оплачуваною. Телеканал нагадує, що з 2017 по 2019 рік Курт Волкер виконував функції спеціального представника Держдепу США щодо питань України на добровільній основі.    Раніше газета Washington Post з посиланням на власні джерела повідомила, що Трамп і Володимир Путін розмовляли по телефону в четвер і обговорювали війну в Україні. Видання стверджує, що Київ був поінформований про цю розмову й не заперечував проти того, щоб вона відбулася.    У свою чергу МЗС України заперечило, що було поінформоване про розмову Трампа і Путіна.  ","https://ua.korrespondent.net/world/4731757-tramp-hotuie-vazhlyve-pryznachennia-schodo-ukrainy-zmi"
"Спецпрокурор США планує піти у відставку перед поверненням Трампа","2024-11-13 18:19:00","Раніше саме спецпрокурор Сміт домігся першого з двох федеральних обвинувальних актів проти Трампа.        Спеціальний прокурор Джек Сміт розглядає можливість піти у відставку до того, як Дональд Трамп знову обійме посаду президента. Про це інформує CNNу середу, 13 листопада.    Сміт веде переговори з Міністерством юстиції щодо закриття кримінальних справ, включно з обвинуваченнями проти Трампа у справі про секретні документи.    Раніше Трамп погрожував звільнити Сміта, однак прокурор очікує, що піде у відставку до інавгурації.    Зауважується, що переговори між Смітом і керівництвом Міністерства юстиції виходять за межі кримінальних справ Трампа й розглядають питання про те, що робити з іншими обвинуваченими у справі про секретні документи, а також про офіс спеціального прокурора та про те, що станеться з його бюджетом і персоналом.    Сміт має надати звіт про свою роботу для генерального прокурора Мерріка Гарленда.    Відомо, що спецпрокурор працює над тим, щоб завершити звіт до того, як Трамп вступить на посаду, оскільки Гарланд повинен буде схвалити звіт і вирішити, чи оприлюднювати його публічно.    Раніше саме Сміт домігся першого з двох федеральних обвинувальних актів проти Трампа.    Раніше стало відомо, що проти Трампа можуть закрити усі кримінальні справи.  ","https://ua.korrespondent.net/world/4731756-spetsprokuror-ssha-planuie-pity-u-vidstavku-pered-povernenniam-trampa"
"Легендарний боксер назвав Усика кращим важкоатлетом нині","2024-11-13 17:33:00","","https://ua.korrespondent.net/sport/football/4731751-lehendarnyi-bokser-nazvav-usyka-kraschym-vazhkoatletom-nyni"
"Завершено розслідування вандалізму на могилах Да Вінчі, Джуса й Петриченка","2024-11-13 17:47:00","Судово-медична експертиза встановила, що підозрювана за своїм психічним станом не усвідомлює свої дії.    Жінка, підозрювана у вчиненні наруги над могилами загиблих захисників України в Києві, не усвідомлювала свої дії через психічні розлади. Прокурори передали до суду клопотання про застосування примусових заходів медичного характеру щодо підозрюваної; розслідування завершено. Про це повідомляє Київська міська прокуратура в Telegram у середу, 13 листопада.    ""У червні 2024 року вночі 60-річна жінка зайшла на територію парку Аскольдова Могила та з невідомих причин почала зривати та ламати пам’ятні таблички, розбивати лампадки та нівечити державний прапор України на місцях поховання загиблих захисників України – Дмитра Коцюбайла з позивним Да Вінчі, Андрія Пильщикова з позивним Джус, а також Павла Петриченка"", - нагадали прокурори.    Судово-медична експертиза встановила, що підозрювана за своїм психічним станом не усвідомлює свої дії та не здатна керувати ними.    Жінка неодноразово перебувала на стаціонарному лікуванню в спеціалізованих закладах.    ""До неї застосовано запобіжний захід у вигляді поміщення до закладу з надання психіатричної допомоги в умовах, що виключають небезпечну поведінку особи"", - резюмували в прокуратурі.      Раніше ми вже писали, що в червні 2024 року невідома жінка пошкодила могили військових Дмитра Коцюбайла Да Вінчі, Андрія Пільщикова Джуса""та Павла Петриченка, ","https://ua.korrespondent.net/city/kiev/4731753-zaversheno-rozsliduvannia-vandalizmu-na-mohylakh-da-vinchi-dzhusa-y-petrychenka"
"З ТОТ повернулися п’ятеро українців - омбудсмен","2024-11-13 17:50:00","Двох жінок 68 та 89 років направили до медичних закладів. Дівчині 18 років надали гумдопомогу, чоловікові допомогли з відновленням документів, а жінці 55 років - з житлом.    П’ятеро українців, які перебували на ТОТ, повернулися на підконтрольну Україні територію. Це люди віком від 18 до 89 років, повідомляє Офіс Омбудсмана.    ""Найбільше занепокоєння викликали стан здоров’я двох жінок 68 та 89 років, які потребували негайного лікування, неможливого в окупації. Наразі вони перебувають у медичних закладах під опікою лікарів, які надають всю необхідну допомогу. Дівчині 18 років надали гуманітарну допомогу, чоловікові допомогли з відновленням документів, а жінці 55 років - з житлом"", - йдеться у повідомленні.              Нагадаємо, шість українських дітей разом зі своїми мамами повернулися з тимчасово окупованих територій Херсонської та Запорізької областей, а також АР Крим.  ","https://ua.korrespondent.net/ukraine/4731749-z-tot-povernulysia-piatero-ukraintsiv-ombudsmen"
"Шольц заявив про свій внесок у ""відсутність ескалації"" в Україні","2024-11-13 17:39:00","Канцлер акцентував важливість підтримки України, не допускаючи подальшої ескалації та участі Німеччини у конфлікті.    Канцлер Німеччини Олаф Шольц взяв участь у дебатах у Бундестазі, де заявив, що в грудні порушить питання про довіру уряду, а дострокові вибори можуть відбутися наприкінці лютого. У своєму зверненні до депутатів він також висловився щодо підтримки України.Про це повідомляє Bild у середу, 13 листопада.    ""Ми повинні забезпечити, щоб Україна мала перспективи як демократична, суверенна нація. Вона не повинна залишитися самотньою, і це питання повинно обговорюватися. Ми підтверджуємо нашу солідарність і підтримку Україні"", - наголосив канцлер.    Однак, заявив Шольц, важливо також, робити все можливе для уникнення подальшої ескалації у цій війні та уникали прямої участі у конфлікті. Він зокрема заявив, що зробив особистий внесок у те, щоб не допустити ескалації. І додав, що країна, яка робить найбільше в Європі для підтримки України, також повинна дбати про те, щоб не сталося загострення ситуації.    ""Повторюю власну позицію: я проти того, щоб поставленою нами зброєю обстрілювали цілі в глибині території Росії. І я не зміню позицію щодо постачань крилатих ракет з Німеччини. І про це ми також зможемо дискутувати перед новими виборами"", - заявив Шольц.    Раніше Шольц заявив, що країна, яка воює, не може стати членом НАТО. Тому запрошення України до Альянсу не стоїть на порядку денному.  ","https://ua.korrespondent.net/world/4731747-sholts-zaiavyv-pro-svii-vnesok-u-vidsutnist-eskalatsii-v-ukraini"
"Вартість Bitcoin вперше перевищила $90 тисяч","2024-11-13 17:39:00","Зростання Bitcoin та інших криптовалют спровокувала перемога Дональда Трампа на президентських виборах у США.    Сама популярна критопвалюта Bitcoin вчергове оновила історичний максимум і вперше перетнула рубіж у 90 тисяч доларів. Про це свідчать дані CoinDesk у середу, 13 листопада.    Станом на 17:40 ціна криптовалюти сягнула 92023 доларів. Сьогодні вона подорожчала на 6,33% і на 21% за останні п'ять сесій. Її загальна капіталізація перевищила $1,8 трлн доларів.    Таким чином Bitcoin вже більш ніж подвоїв свою вартість з мінімуму цього року у $38505.    Як відомо, зростання Bitcoin та інших криптовалют спровокувала перемога Дональда Трампа на президентських виборах у США. Кандидат від республіканців публічно висловлювався на підтримку цифрових активів.    На цьому тлі учасники ринку нарощують ставки на те, що Bitcoin візьме висоту 100 тисяч доларів ще у поточному році.  ","https://ua.korrespondent.net/business/financial/4731746-vartist-Bitcoin-vpershe-perevyschyla-90-tysiach"
"Яструби Трампа: чого чекати Україні від нових призначень у Білому домі","2024-11-13 18:30:00","Світ затамував подих в очікуванні призначень новообраним президентом США Дональдом Трампом на ключові посади. Адже супердержава визначатиме майбутню долю світу, і це залежатиме від того, хто увійде до нової команди Білого дому.    Першим майбутнім призначенням Трампа стала ветеран у політиці Сьюзі Уайлз – вона буде керівником апарату Білого дому.  NY Times повідомляє, що ця жінка колись працювала з Рональдом Рейганом та відіграла ключову роль у цьогорічному поверненні Трампа до Білого дому. До того ж, Сьюзі Уайлз стане першою жінкою, яка обійме цю посаду.    Вона - донька легенди футболу Пета Саммеролла, мати двох доньок та бабуся. Її кар'єра розпочалася у 1970-х роках, коли вона працювала у Вашингтоні та була частиною виборчих штабів Рональда Рейгана. Пізніше Уайлз обіймала різні посади у лобістській фірмі Ballard Partners.    Характерною особливістю цієї жінки є те, що вона, на відміну від багатьох інших співробітників Трампа, уникає публічності та вважає за краще залишатися в тіні. Коли Трамп 6 листопада виступав після своєї перемоги на виборах, він двічі намагався вмовити Уайлз підійти до мікрофону, але вона відмовилася. Він же, у свою чергу, захоплюється її вмінням зберігати спокій, називаючи її ""крижаною леді"".    Подейкують, що Трамп вибрав її не тільки через їхні довгі стосунки, але й тому, що вона добре знайома з його сім'єю і має необхідний досвід для того, щоб впоратися з управлінням Білим домом. Вона виявила свої здібності в умовах хаотичного стилю роботи Трампа, який перед своїм першим президентським терміном змінив чотири начальники штабу.    Уайлз брала участь у виборах Трампа 2016 та 2020 років. Спочатку вона займала нижчі позиції, але пізніше відіграла ключову роль в організації його кампанії з повернення до Білого дому у 2021 році. Після того, як Трамп програв вибори 2020 року і пішов з поста, вона стала його єдиним стратегом, який залишився в команді.    Особливість роботи Уайлз полягала в тому, що вона забезпечила Трампу підтримку серед латиноамериканців та афроамериканців - електорату, який традиційно голосує за демократів. У Білому домі роль начальника штабу традиційно вважається однією з найвпливовіших після президента, оскільки ця людина керує порядком денним і служить свого роду воротарем для президента.    Вчора стала відома ще низкамайбутніх призначень команди Трампа.    За її словами, радником з питань нацбезпеки буде Майк Волтц - полковник Національної гвардії у відставці, який був радником Трампа з питань національної безпеки. Він відслужив в армії США понад 24 роки. Виконував бойові завдання в  Афганістані, на Близькому Сході та в Африці. У 2018 році обраний до Палати представників США.    Відомо, що Волтц виступає за подальшу підтримку України. Влітку 2022 року у складі групи конгресменів він відвідував нашу країну та закликав президента США Джо Байдена направити Києву більше військової допомоги. Але вже у вересні 2023 року виступив проти подальшого фінансування України, якщо США й надалі нестимуть основні витрати, поки такі європейські країни, як, наприклад, Німеччина, платять набагато менше.    Міністром оборони новообраний президент бажає бачити Піта Хегсета - одного з ведучих щоденної ранкової програми новин Fox & Friends на Fox News. Майбутній очільник Петагону - колишній офіцер Національної гвардії, служив в Афганістані, Іраку та Гуантанамо. Має дві бронзові зірки та нагрудний знак ""Бойовий піхотинець"" за перебування в Іраку та Афганістані. Очолював правозахисну ветеранську організацію Concerned Veterans for America.    Директором ЦРУ стане Джон Раткліфф - колишній республіканець із Палати представників від Техасу та екс-директор Національної розвідки в попередній Адміністрації Трампа.    Міністром держбезпеки у Трампа буде Крісті Ноєм - губернаторка штату Південна Дакота, яка стане першою жінкою на цій посаді.    Постійним представником США при ООН буде Еліз Стефанік, конгресмен від 21-го округу штату Нью-Йорк. З 2021 року вона є головою Республіканської конференції Палати представників (це четверта за рейтингом посада республіканців у Палати представників).    Наступним держсекретарем може стати сенатор з Флориди Марко Рубіо.    Відомо, що ще 2017 року він заявляв, що підтримує надання Україні оборонної летальної зброї. Рубіо казав, що допомога Києву має стратегічний баланс, вона не розпалює війни. А от слабкість, навпаки - відкриває двері до агресії. Проте пізніше, вже у квітні 2024 року, він був одним з 15 республіканців, які проголосував проти виділення 61 млрд доларів допомоги Україні. А в одному з останніх коментарів стосовно України він сказав, що війна у нас зайшла в глухий кут і її необхідно зупинити.    Не залишився без посади і бізнесмен-мільярдер Ілон Маск - він разом із підприємцем Вівеком Рамасвамі очолить новий департамент з питань урядової ефективності - для аудиту всього федерального уряду.    Експерти вже оцінюють, яким чином нові призначення можуть вплинути на стосунки між США та Україною.    Видання звертає увагу на те, що останні рішення Трампа під час його першого президентства показали, що вони підтримають жорсткіші заходи проти російського експорту енергоресурсів, які фінансують її військову машину та виділяють кошти на її поглиблення партнерства з іншими супротивниками США, такими як Іран і Китай.  ","https://ua.korrespondent.net/articles/4731741-yastruby-trampa-choho-chekaty-ukraini-vid-novykh-pryznachen-u-bilomu-domi"
"З 28 населених пунктів Харківщини евакуюють сім'ї з дітьми","2024-11-13 17:34:00","Голова ОВА Олег Синєгубов повідомив, що 93 дитини з сім'ями підлягають евакуації із сіл Борівської громади.    Рада оборони Харківщини ухвалила рішення про проведення обов'язкової евакуації дітей із сім'ями з 28 населених пунктів Борівської селищної територіальної громади. Про це повідомив голова ОВА Олег Синєгубов.    За його словами, 93 дитини з сім'ями підлягають евакуації із сіл Борівської громади.    Синєгубов додав, що Рада оборони також ухвалила рішення про обов'язкову евакуацію всього дорослого населення з населених пунктів, де тривають активні бойові дії, а саме: селище Борова, Новоплатонівка, Шийківка, Підлиман, Нижня Журавка, Борівська Андріївка, село Нижче Солоне, Вище Солоне, Маліївка та Піски-Радьківські. Наразі в цих населених пунктах залишається 2 443 людини.    ""Усі евакуйовані отримають матеріальну допомогу, тимчасове проживання, а також підтримку від міжнародних партнерів, зокрема ООН, у тому числі гуманітарну, психологічну та юридичну допомогу"", - зазначив голова ОВА.    Тим, хто бажає евакуюватися, варто звертатися по консультацію та допомогу на гарячу лінію: 0-800-33-92-91.    Як повідомлялося, на Куп'янщині продовжується евакуація жителів прифронтових населених пунктів. Мешканці залишають міста та села Куп’янської, Кіндрашівської, Курилівської та Петропавлівської громад.  ","https://ua.korrespondent.net/ukraine/4731743-z-28-naselenykh-punktiv-kharkivschyny-evakuuiuit-simi-z-ditmy"
"П'ятеро людей зі знімальної групи Довбуша загинули в боях за Україну","2024-11-13 17:30:00","П'ятеро членів команди фільму Довбуш загинули, семеро зникли безвісти, а 70 служать у ЗСУ, розповів режисер Олесь Санін.    П'ятеро членів знімальної команди фільму Довбуш загинули, а семеро вважаються зниклими безвісти під час служби на фронті. Про це повідомив режисер фільму Олесь Санін в інтерв'ю ресурсу Детектор медіа.    Зараз 70 учасників проєкту, включаючи акторів, каскадерів, кінотехніків та операторів, перебувають у лавах Збройних сил та Сил оборони України.    Серед них і оператор Сергій Михальчук, який служить у розвідці на лінії зіткнення в Курській області, а також двоє акторів, що приєдналися до 68-ї єгерської бригади ім. Олекси Довбуша.    Санін разом із командою продовжує активно займатися промоцією стрічки, однак зазначив, що кіногалузь стикається з труднощами - через брак державного фінансування культурний бюджет скоротили в кілька разів. Кінодіяч також додав, що на питання, який його наступний фільм, він відповідає, що ""мій наступний фільм - перемога"".    Раніше повідомлялося, що актор Дмитро Сова, відомий за роллю у серіалі Село на мільйон та військовий у лавах ЗСУ, повідомив про переведення до нової бригади. ","https://ua.korrespondent.net/showbiz/cinema/4731739-piatero-luidei-zi-znimalnoi-hrupy-dovbusha-zahynuly-v-boiakh-za-ukrainu"
"У Німеччині пройдуть дострокові вибори: чому це важливо","2024-11-13 17:22:00","Криза уряду в Німеччині досягла піку: в країні готуються до перевиборів. Ця держава - один з головних партнерів України. Експерти вже аналізують, чи буде новий уряд більш рішучим та лояльним до Києва.    Ще 6 листопада стало відомо, що у Німеччині розпалася урядова коаліція.Канцлер Олаф Шольц звільнив міністра фінансів Крістіана Лінднера - лідера Вільної демократичної партії, що входить в урядову коаліцію. Без вільних демократів у коаліції немає більшості в Бундестазі.    А Лінднер своєю чергою розповів про свою сварку з Шольцем. Колишній міністр фінансів ФРН поділився, що канцлер наполягав на необхідності виділити Україні три мільярди євро, а він замість цього запропонував передати нашій країні крилаті ракети Taurus.    Цікаво, що видання The Guardian писало, мовляв, перемога Дональда Трампа на виборах президента США приверне увагу Німеччини і змусить лідерів соціал-демократів, зелених і Вільну демократичну партію (ВДП) Німеччини визнати необхідність єдності. Однак чвари і ворожнеча в Берліні не припинилися, і тепер найбільша економіка Європи занурена ""в політичний хаос"".    Тепер коаліція-""світлофор"" розвалилась, а Шольц очолює уряд меншості разом зі своїми соціал-демократами та ""зеленими"" до моменту винесення вотуму довіри його уряду. Канцлер вже заявив, що 11 грудня подасть заявку на вотум. Голосування з цього питання заплановано на 16 грудня.    Щодо дострокових виборів у Німеччині, то видання Politico повідомляло, що вони відбудуться 23 лютого 2025 року. ЗМІ зазначало, що дата стала компромісом між Шольцем та лідером консерваторів Фрідріхом Мерцем.    Вже відомо, що федеральний президент Франк-Вальтер Штайнмаєр ухвалив парламентські вибори у Німеччині на 23 лютого.    Але що буде далі?    Як пишуть ЗМІ, з високою вірогідністю на дострокових виборах більше за інших набере правоцентристська партія ХДС. Опитування дають християнським демократам 32%, тому з великою ймовірністю саме вони формуватимуть новий уряд на чолі з Фрідріхом Мерцем.    І для України це може стати шансом на посилення допомоги. Кандидат у канцлери Німеччини Фрідріх Мерц в інтерв'ю Stern заявив, що у випадку його обрання на посаду висуне російському диктатору Володимиру Путіну ультиматум щодо війни, а в разі незгоди надасть Україні ракети Taurus    Політик зазначив, що якщо його оберуть на посаду канцлера Німеччини, то він готовий провести телефонну розмову з очільником Кремля, ""якщо для цього буде привід і в колі європейських і трансатлантичних партнерів буде досягнуто згоди"".    Також Мерц вказав, що готовий висунути Росії ультиматум щодо припинення війни в Україні: якщо окупанти не припинять бойових дій за 24 години, він готовий поставити Україні крилаті ракети Taurus і дати дозвіл на завдання ударів по території РФ.    Водночас чинний канцлер Олаф Шольц заявив, що готовий відновити перемовини з очільником Кремля Володимиром Путіним уже найближчим часом.    Експерти теж кажуть, що Фрідріх Мерц може стати новим канцлером.    І як зазначає заступник директора Агентства моделювання ситуацій та політтехнолог Олексій Голобуцький, Мерц займає помітно жорсткішу від Шольца позицію щодо війни в Україні: зокрема, підтримував пропозицію Макрона про відправку військ НАТО в Україну та наполягав на наданні Києву далекобійних ракет TAURUS.    В блозі для видання ""Ми-Україна"" Голобуцький нагадує, що з 2007 по 2018 Мерц був головою Наглядової ради німецького підрозділу BlackRock - найбільшої у світі американської інвесткомпанії. Також він був головою асоціації Atlantik-Brücke, яка ""сприяє німецько-американському взаєморозумінню та атлантизму"".    А в Шольца, здається, не вірять навіть його однопартійці. Члени Соціал-демократичної партії Німеччини закликали чинного канцлера не балотуватися на посаду вдруге, аби ""уникнути поразки на дострокових виборах"".    Депутати міського парламенту Гамбурга Маркус Шрайбер та Тім Штоберок натомість пропонують висунути на посаду канцлера від СДПН нинішнього міністра оборони Німеччини Бориса Пісторіуса, якого вони вважають ""найпопулярнішим німецьким політиком"", що здатний забезпечити партії перемогу на виборах.    Не варто упускати і той факт, що на період урядової кризи до виборів в Німеччині почнеться турбулентність. Експерти вже кажуть, що Берлін може втратити свій вплив. Україні теж буде не солодко.    Аналітики видання TheTelegraphнагадують, що Німеччина стала найбільшим постачальником військової допомоги Києву в Європі, випередивши Британію. Але через фінансову кризу країна має намір скоротити витрати в 2025 році, сподіваючись, що Україна зможе натомість значною мірою фінансувати себе за рахунок позик із доходів від заморожених російських активів.    На думку авторів, політичні потрясіння в Німеччині призупинять будь-яке потенційне збільшення підтримки в той час, коли Україні потрібно більше ресурсів, щоб зміцнити свої лінії фронту.    Політолог, старший аналітик Західного Інституту Зигмунта Войцеховського у Познані (Польща) Віктор Савінок в розмові з РБК-Україна пояснює, що поки між Україною та Німеччиною є довгострокові контракти та домовленості, укладені на основі фінансування, доступного цього року, постачання триватимуть у 2025-му.    Це побіжно підтверджує Фрідріх Мерц. Він прямо заявляє, що не очікує від Бундестагу ухвалення важливих рішень до дострокових парламентських виборів у Німеччині.  ","https://ua.korrespondent.net/articles/4731736-u-nimechchyni-proidut-dostrokovi-vybory-chomu-tse-vazhlyvo"
"США перевіряють рахунки росіян в найбільшому банку Швейцарії - ЗМІ","2024-11-13 17:25:00","Банк UBS на чолі з генеральним директором Серджіо Ермотті переглядає бухгалтерські книги Credit Suisse.    Американські чиновники почали придивлятися до рахунків російських клієнтів, які перейшли до найбільшого банку Швейцарії UBS після того, як він купив Credit Suisse. Про це повідомили три джерела, знайомі з цим питанням, в коментарях Reuters.    Управління з контролю за іноземними активами (OFAC) надіслало банку відповідний лист. Швейцарський банк і відомство уже провели переговори.    Банк на чолі з генеральним директором Серджіо Ермотті переглядає бухгалтерські книги Credit Suisse, виводячи з нього небажаних клієнтів і активи, зокрема пов'язані з РФ.    На тих, хто підпадає під американські санкції - наприклад, банк, який здійснює платіж для особи, що потрапила під санкції - може бути накладений штраф.    Поки що невідомо скільки насправді грошей російського походження сьогодні знаходиться в UBS. У 2022 році тодішній генеральний директор Credit Suisse повідомив, що 4% грошей, якими керував банк, належали російським клієнтам, що еквівалентно приблизно 35 мільярдам доларів.    UBS намагається стримати будь-які потенційні наслідки запитів OFAC, блокуючи підозрілі гроші і виводячи рахунки з експлуатації, щоб уникнути загрози штрафних санкцій.    Credit Suisse, який тепер належить UBS, збанкрутував у березні 2023 року після багаторічних скандалів - від шпигунства до відмивання грошей, отриманих від продажу наркотиків.    Нагадаємо, в березі цього року стало відомо, що банки Швейцарії почали закривати рахунки клієнтам, які мають громадянство РФ, навіть якщо вони одночасно мають паспорт іншої країни. ","https://ua.korrespondent.net/business/financial/4731737-ssha-pereviriauit-rakhunky-rosiian-v-naibilshomu-banku-shveitsarii-zmi"
"Новий тренер Манчестер Юнайтед визначився із ключовим гравцем свого проекту","2024-11-13 16:59:00","","https://ua.korrespondent.net/sport/football/4731733-novyi-trener-manchester-yunaited-vyznachyvsia-iz-kluichovym-hravtsem-svoho-proektu"
"Ворог зосередив третину атак на Курахове - Генштаб","2024-11-13 17:09:00","У районах Антонівки та Новоселидівки окупанти прикладають основні зусилля – там тривають 10 штурмів.    Від початку доби на фронті відбулось 97 бойових зіткнень.  Найбільш активний ворог на Покровському та Курахівському напрямках, повідомив Генштаб ЗСУ у зведенні станом на 16:00 у середу, 13 листопда.    Так, на Харківському напрямку відбито одну атаку противника у районі Вовчанська.  На Куп’янському напрямку ворог п’ять разів починав штурмувати біля Лозової та Першотравневого. Два боєзіткнення тривають.  На Лиманському напрямку загарбники здійснили п’ять атак в напрямку Чернещини, Тернів та Зарічного. Два боєзіткнення продовжуються.  На Краматорському напрямку триває одне боєзіткнення у районі Ступочок.  На Торецькому напрямку ворог три рази намагався покращити своє положення в районі Торецька. Наші воїни дали гідну відсіч.  На Покровському напрямку окупанти здійснили вже 24 штурми поблизу Сухої Балки, Променя, Лисівки, Крутого Яру, Григорівки, Даченського, Петрівки, Новоолексіївки і Пустинки.    Найгарячіше зараз на Курахівському напрямку – 32 ворожі атаки в районах населених пунктів Берестки, Іллінка, Новоселидівка, Вознесенка, Новодмитрівка, Максимільянівка, Дальнє, Антонівка та Катеринівка. У районах Антонівки та Новоселидівки окупанти прикладають основні зусилля – провели 16 штурмів, з яких 10 тривають.  На Времівському напрямку відбулось вісім боєзіткнень неподалік населених пунктів Рівнопіль, Новопіль, Трудове, Костянтинопольське та Макарівка. ЗСУ відбивають шість атак  На Оріхівському напрямку окупанти три рази атакували в напрямках Новоданилівки та Новоандріївки.  На Придніпровському напрямку успішно відбито чотири ворожих штурми.  ","https://ua.korrespondent.net/ukraine/4731730-voroh-zoseredyv-tretynu-atak-na-kurakhove-henshtab"
"Tesla вшосте за рік відкликає партію пікапів Cybertruck","2024-11-13 17:13:00","Причиною відкликання партії пікапів Cybertruck є втрата потужності приводу. Авто компанії General Motors відкликаються через проблеми з трансмісією.    Американська автомобільна компанія Tesla відкличе 2431 електричний пікап Cybertruck у США. Це вже шостий подібний крок цього року, повідомляє Reuters.    Причиною відкликання партії пікапів є втрата потужності приводу, яка може збільшити ризик аварії.    Зазначається, що несправність приводного інвертора в Cybertrucks, виготовлених у період із 6 листопада 2023 року до 30 липня 2024 року, може призвести до втрати тяги та збільшить ризик зіткнення.    У відкликаних автомобілях Tesla замінить приводний інвертор на інвертор, оснащений справним компонентом, без додаткової оплати.    Компанія General Motors також відкликає майже пів мільйона автомобілів, передає Reuters.    Під відкликання підпадають 461 839 авто через проблеми з трансмісією.Йдеться про автомобілі ChevroletSilverado, GMCSierraта CadillacEscalade2020-2022 років випуску. На цих автомобілях може вийти з ладу клапан управління трансмісією, що призведе до блокування задніх коліс.    Раніше повідомлялося, що компанія Tesla відкликає понад 27 000 електромобілів Cybertruck у США через затримку зображення з камери заднього виду.  ","https://ua.korrespondent.net/business/auto/4731729-Tesla-vshoste-za-rik-vidklykaie-partiui-pikapiv-Cybertruck"
"""Друзі Путіна"" продали стадіон у Фінляндії - ЗМІ","2024-11-13 16:56:00","Гроші за продаж арени надійдуть на спецрахунки під контроль влади і зберігатимуться там, поки проти бізнесменів діють санкції.    Російські бізнесмени з фінським громадянством Геннадій Тимченко і Роман Ротенберг продали за 60 мільйонів євро стадіон Гельсінкі Арена групі фінських інвесторів. Про це повідомляє фінська газета Ilta-Sanomat.    Гроші за продаж арени надійдуть на спеціальні рахунки під контроль влади і зберігатимуться там, поки проти бізнесменів діють санкції. Схему підтримав прем'єр-міністр Петтері Орпо. Угода ще має бути схвалена владою Фінляндії та Євросоюзом, і це може зайняти кілька місяців.    Арену Гельсінкі погодилась викупити група фінських інвесторів.    Фінські покупці, об'єднані в компанію Trevian Asset Management Ltd на чолі з Хейккі Віїтікко, колишнім власником хокейного клубу, заявили, що їм знадобилося два роки, щоб домовитися про угоду з юристами, які працювали на російських власників і вчора документи були підписані.  Геннадій Тимченко, давній знайомий російського диктатора Володимира Путіна, перебуває під санкціями США з 2014 року, Євросоюз вніс його до санкційних списків 2022 року.   Проти Романа Ротенберга нема санкцій ЄС, але фінська влада припускала, що арену через нього може контролювати батько бізнесмена, друг президента Путіна Борис Ротенберг, що потрапив під санкції США та ЄС після вторгнення РФ в Україну в 2022 року.    Як відомо, мільярдер Роман Авдєєв, який займає 108 місце у російському рейтингу Forbes зі статками 1,2 млрд доларів, оголосив про продаж свого останнього активу в РФ.  ","https://ua.korrespondent.net/business/4731728-druzi-putina-prodaly-stadion-u-finliandii-zmi"
"Підозрюваному у вбивстві Фаріон продовжено запобіжний захід","2024-11-13 16:52:00","Фігурант перебуватиме під вартою без права на заставу ще 60 діб - до 12 січня 2025 року включно.    Галицький районний суд міста Львова продовжив до 12 січня 2025 року включно запобіжний захід підозрюваному в умисному вбивстві Ірини Фаріон. Він перебуватиме під вартою без права на заставу ще 60 діб. Про це повідомив Офіс генпрокурора.    Фігурант був затриманий у Дніпрі у липні цього року і з того часу перебуває під вартою.    Йому інкриміновано умисне вбивство громадської діячки, народної депутатки України VII скликання Ірини Фаріон.    Нагадаємо, 19 липня Ірину Фаріон було вбито з вогнепальної зброї у Львові.  ","https://ua.korrespondent.net/ukraine/4731724-pidozruivanomu-u-vbyvstvi-farion-prodovzheno-zapobizhnyi-zakhid"
"У Фінляндії перекинулася вантажівка з військовими","2024-11-13 16:39:00","Аварія сталася, коли солдати прямували на стрільбище, заявив командир Лапландського прикордонного загону Мікко Кауппіла.    Гусенична вантажівка Лапландського прикордонного загону із 23 солдатами з'їхала з дороги і перекинулася вранці у середу, 13 листопада, у фінському місті Івало. Про це повідомляє фінське медіа Yle.    За даними Лапландської рятувальної служби, двоє солдатів зазнали серйозних травм, їх повезли до Центральної лікарні Лапландії в Рованіємі, що за 300 км від Івало. Решта потерпілих перебуває в медичному центрі Івало.    На місце ДТП приїхали шість підрозділів рятувальної служби та швидкої допомоги з Івало та його околиць. Рятувальна служба надала екстрену допомогу постраждалим та усунула витік палива з аварійного автомобіля.    Командир Лапландського прикордонного загону Мікко Кауппіла заявив, що аварія сталася, коли солдати прямували на стрільбище.    Стрілецькі навчання, у яких загалом брали участь понад сто осіб із підрозділу, призупинені.    ""Лапландська поліція розслідує причини аварії. Більш детальної інформації про причини події на даний момент немає"", - зазначив Кауппіла.    Як ми вже писали, п'ять автомобілів зіткнулися у польському селі Серослав поблизу міста Познань у четвер зранку, 3 жовтня. ","https://ua.korrespondent.net/world/4731721-u-finliandii-perekynulasia-vantazhivka-z-viiskovymy"
"Талант Барселони отримав чергову травму","2024-11-13 16:29:00","","https://ua.korrespondent.net/sport/football/4731715-talant-barselony-otrymav-cherhovu-travmu"
"Україна скорочує імпорт свинини до 6-річного мінімуму","2024-11-13 16:38:00","Експорт свинини навпаки зріс до 2500 тонн за 10 місяців року. Виторг становив $6 млн, що більш ніж усемеро перевищує суму закупівлі імпортної свинини.    Україна за січень-жовтень 2024 року імпортувала 2100 тонн охолодженого та мороженого м'яса свиней, це в 5,5 раза менше, ніж за аналогічний період минулого року. Про це повідомляє профільна Асоціація Свинарі України.    Як очікується, за підсумками року Україна встановить новий рекордний мінімум з імпорту свинини, побивши попередній - 5200 тонн, який було зафіксовано у 2018 році.    Зазначається, що частка імпортної свинини на українському ринку скоротилася до 1%. Тобто м'ясна галузь орієнтована на продукцію внутрішнього виробництва.    Експорт свинини навпаки зріс до 2500 тонн за 10 місяців року. Виторг становив $6 млн, що більш ніж усемеро перевищує суму закупівлі імпортної свинини ($780 000).    Як повідомляється, основну частину свинини (75%) Україна експортує до Об'єднаних Арабських Еміратів. Решту в незначних обсягах у Бахрейн, Малайзію, Ліберію, Гонконг та Анголу. Наразі триває робота над погодженням ветеринарних сертифікатів із Південною Кореєю, Сингапуром, В'єтнамом та іншими країнами.    Нагадаємо, українські урядовці розпочинають політику ""реального імпортозаміщення"" в сфері продовольства.  ","https://ua.korrespondent.net/business/economics/4731718-ukraina-skorochuie-import-svynyny-do-6-richnoho-minimumu"
"В Японії відмовилися перезапускати ядерний реактор через сейсмічний розлом","2024-11-13 16:47:00","У сейсмонебезпечній Японії заборонено будувати реактори або інші важливі об'єкти безпосередньо над розломами.        Японії наглядовий орган у галузі ядерної енергетики оголосив, що реактор на АЕС Цуруга не пройшов перевірку безпеки для перезапуску. Про це повідомляє Kyodoу середу, 13 листопада.    Це перший такий випадок після катастрофи на Фукусімі в 2011 році.    Після перевірки реактора №2 виявлено ймовірність активного розлому під будівлею, що суперечить вимогам для розміщення ядерних об'єктів у сейсмонебезпечних зонах.    У сейсмонебезпечній Японії заборонено будувати реактори або інші важливі об'єкти безпосередньо над розломами.    Раніше у липні робоча група наглядового органу дійшла висновку, що не може виключити можливість того, що активний розлом, розташований приблизно за 300 метрів на північ від будівлі реактора, також не простягається прямо під об'єктом. Перевірка була двічі призупинена через помилки у документації Japan Atomic Power.    На цей час Японія перевіряє 27 з 35 реакторів країни, і 17 з них вже отримали схвалення.    Японія оновила свою регуляторну систему у 2012 році та запровадила низку нових вимог до безпеки в липні 2013 року, щоб врахувати уроки, винесені з катастрофи на АЕС ""Фукусіма-1"".    Нагадаємо, у березні 2011 року в Японії стався землетрус, який спричинив цунамі. Гігантська хвиля призвела до аварії на АЕС Фукусіма-1. ","https://ua.korrespondent.net/world/4731716-v-yaponii-vidmovylysia-perezapuskaty-yadernyi-reaktor-cherez-seismichnyi-rozlom"
"В Україні зросте тариф на передачу електроенергії","2024-11-13 16:30:00","У гаступному році тариф Укренерго зросте на 25,8% до 665,26 грн/МВт·год. І це менше, ніж пропозиція компанії.    Національна комісія, що здійснює державне регулювання у сферах енергетики і комунальних послуг (НКРЕКП), попередньо схвалила проект щодо підвищення тарифу на передачу електроенергії для Укренерго. Про це стало відомо за результатами засідання у середу, 13 листопада.    Вказано, що у 2025 році тариф Укренерго зросте на 25,8% до 665,26 грн/МВт·год. Це менше, ніж пропозиція компанії, яка пропонувала підвити цей тариф до 780,41 грн/МВт·год.    Також НКРЕКП схвалила зниження тарифів Укренерго на передачу для ""зеленої"" металургії на 3,3% до 352,73 грн/МВт·год і на диспетчеризацію – на 9,0% до 95,07 грн/МВт·год.    При цьому зазначається, що прогнозований обсяг передачі електроенергії Укренерго визначено у розмірі 98,651 млн МВт·год.    При розрахунках статей витрат враховано курс долара 44,5 грн/долар та курс євро на рівні 48,51 грн/євро.    Рішення НКРЕКП ще підлягає подальшому обговоренню для остаточного ухвалення.    Нагадаємо, 1 жовтня НКРЕКП розпочала перегляд граничних цін на електроенергію ""на добу наперед"", внутрішньодобовому ринку та балансуючому ринку. Тоді стверджувалося, що майбутнє рішення ""жодним чином не вплине на фіксований рівень цін на електроенергію для населення"".    Як відомо, з 1 червня 2024 року Кабмін суттєво підвищив тарифи на електроенергію для населення – до 4,32 грн/кВт-год. Одночасно в Україні підвищили граничні ціни на електроенергію для бізнесу.  ","https://ua.korrespondent.net/business/economics/4731713-v-ukraini-zroste-taryf-na-peredachu-elektroenerhii"
"В США на заводі прогримів вибух: двоє загиблих, десятки потерпілих","2024-11-13 16:25:00","Компанія Givaudan заявила, що ""співпрацює з першими рятувальниками та допоміжними агентствами"".    Вибух на заводі Givaudan Sense Colour, що виробляє барвники для їжі та напоїв, в Луїсвіллі (США, штат Кентуккі), призвів до часткового обвалення будівлі та вибитих вікон у прилеглих будинках і підприємствах. Щонайменше двоє людей загинули, іще кілька зазнали поранень. Про це повідомляє CBS News.    Компанія першою підтвердила загибель людей у ​​заяві для ЗМІ. Щонайменше 12 співробітників було доставлено до лікарень, повідомили мер Луїсвілла Крейг Грінберг та місцева служба невідкладної медичної допомоги у вівторок увечері. Ще тринадцять постраждалих не відправлялися до лікарень, повідомила служба EMS для CBS News.    Пожежники врятували та евакуювали з будівлі безліч людей, у тому числі деяких із небезпечними для життя травмами.    Причина вибуху розслідується. Компанія Givaudan заявила, що ""співпрацює з першими рятувальниками та допоміжними агентствами"". Грінберг сказав, що посадовці поговорили зі співробітниками на заводі, і вони ""спочатку повідомили, що все було у звичайному режимі, коли стався вибух"".    Начальник пожежної охорони Луїсвілля Браян О'Ніл сказав, що моніторинг повітря розпочався зараз же після вибуху. О'Ніл також сказав, що пожежники ""ще точно не знають, які типи витоків можуть статися або можуть продовжуватися"", але він закликав жителів зберігати спокій.    Нагадаємо, на збройовому заводі Mesko у Свентокшиському воєводстві на півдні Польщі пролунав потужний вибух. ","https://ua.korrespondent.net/world/4731712-v-ssha-na-zavodi-prohrymiv-vybukh-dvoie-zahyblykh-desiatky-poterpilykh"
"Розкрито причину розлучення Гʼю Джекмана після 27 років шлюбу","2024-11-13 16:27:00","ЗМІ повідомляють, що Гʼю Джекман зраджував дружину з акторкою Саттон Фостер, з якою зблизився під час роботи в мюзиклі.    Після майже трьох десятиліть шлюбу Гʼю Джекман та Деборра Лі Фернесс вирішили розлучитися, і тепер стало відомо, що цьому передувала зрада актора.    За інформацією видання Us Weekly, актор завів роман із колегою Саттон Фостер під час спільної роботи в мюзиклі Музикант. Ці чутки почалися завдяки блогерці Таші Ластінг, а пізніше підтвердилися словами близької подруги Фернесс.    Як повідомляють інсайдери, про роман Джекмана та Фостер знали багато колег, але не розголошували, щоб зберегти приватність акторів. Останньою дізналася сама Деборра Лі Фернесс, яка намагалася зберегти шлюб, але Джекман відмовився завершити стосунки з Фостер.    ""Вони дійсно щасливі"", - прокоментував інсайдер стосунки Гʼю Джекмана та Саттон Фостер.    Раніше повідомлялося, що Андрій Бєдняков розповів, чому розпався його десятирічний шлюб з акторкою Анастасією Короткою. ","https://ua.korrespondent.net/lifestyle/4731709-rozkryto-prychynu-rozluchennia-hui-dzhekmana-pislia-27-rokiv-shluibu"
"""Він ремствує на фоли, ніби як на батіг по шкірі"": екстренер Реала розкритикував Вінісіуса","2024-11-13 15:36:00","","https://ua.korrespondent.net/sport/football/4731694-vin-remstvuie-na-foly-niby-yak-na-batih-po-shkiri-ekstrener-reala-rozkrytykuvav-vinisiusa"
"Українська бригада арбітрів обслужить поєдинок Ліги націй","2024-11-13 15:58:00","","https://ua.korrespondent.net/sport/football/4731703-ukrainska-bryhada-arbitriv-obsluzhyt-poiedynok-lihy-natsii"
"Уряд змінив правила виплат для родин військових","2024-11-13 16:19:00","Відтепер відлік часу на оформлення допомоги починається з дня набрання законної сили рішення суду про оголошення військовослужбовця померлим.    Кабмін ухвалив зміни до порядку виплат, відповідно до яких сім'ї військових, котрі зникли безвісти та згодом були оголошені померлими, зможуть отримати одноразову грошову допомогу протягом трьох років з моменту набрання чинності судового рішення.Про це інформує пресслужба Міноборони у середу, 13 листопада.    Раніше трирічний термін подання документів на отримання одноразової грошової допомоги рахувався від дати смерті, зазначеної у свідоцтві. Це призводило до того, що близькі родичі військових могли втратити право на допомогу через сплив термінів ще до моменту ухвалення самого судового рішення.    Тепер відлік часу на оформлення допомоги починається з дня набрання законної сили рішення суду про оголошення військовослужбовця померлим.    Це дозволить забезпечити соціальні гарантії для родин загиблих захисників та захисниць.    Також Уряд запровадив позачергову виплату одноразової грошової допомоги особам з інвалідністю І групи. Це зумовлено тим, що такі люди потребують невідкладного та вартісного лікування. Нерідко, через тривалий термін очікування в загальній черзі, вони не встигають отримати допомогу за життя.    Раніше Уряд затвердив новий Порядок призначення та виплати одноразової грошової допомоги в разі загибелі (смерті) або інвалідності деяких категорій осіб.    Нагадаємо, у березні Верховна Рада ухвалила в цілому закон щодо забезпечення прав військовослужбовців та поліцейських на соціальний захист.  ","https://ua.korrespondent.net/ukraine/4731705-uriad-zminyv-pravyla-vyplat-dlia-rodyn-viiskovykh"
"Коригувала удари по школах і дитсадках Донеччини: зрадниця отримала 15 років","2024-11-13 16:15:00","У разі захоплення регіону російська спецслужба обіцяла своїй поплічниці ""посаду"" у лавах окупаційної адміністрації РФ.    Агентка ФСБ, яка шпигувала за локаціями Сил оборони та коригувала російські обстріли цивільної інфраструктури Донеччини отримала 15 років позбавлення волі з конфіскацією майна. Про це 13 листопада повідомляє СБУ.    Зазначається, що за наведенням фігурантки у серпні 2022 року росіяни здійснили ракетний удар по місцевій школі. Внаслідок ворожої атаки було вщент зруйновано будівлю навчального закладу.    Після ""прильоту"" агентка прибула на місце події для фіксації масштабів руйнувань та направлення відповідного звіту російському куратору.    Також агентка підготувала ще декілька координат для вогневого ураження українських шкіл і дитячих садків, однак не встигла їх передати окупантам, оскільки була затримана контррозвідкою СБУ.    Розслідування встановило, що російською агенткою є місцева безробітна, яку ФСБ дистанційно завербувала після початку повномасштабної війни.    Крім коригування ворожих обстрілів жінка розвідувала локації базування та переміщення українських військ у районах Краматорська, Костянтинівки і Торецька. Отримані відомості зловмисниця передавала окупантам через месенджер.    У разі захоплення регіону російська спецслужба обіцяла своїй поплічниці ""посаду"" у лавах окупаційної адміністрації РФ.    Суд визнав агентку винною у державній зраді, вчинена в умовах воєнного стану та засудив до 15 років тюрми.    Нагадаємо, затримано агентку РФ у Донецькій області, яка передавала росіянам локації Сил оборони та чекала на окупацію Краматорська.  ","https://ua.korrespondent.net/ukraine/4731702-koryhuvala-udary-po-shkolakh-i-dytsadkakh-donechchyny-zradnytsia-otrymala-15-rokiv"
"Фінляндія виділила 20 млн євро на реформу освіти в Україні","2024-11-13 15:57:00","Мета програми полягає в модернізації шкільної системи й адаптація освітніх процесів до сучасних стандартів.    Фінляндія виділила 20 мільйонів євро на підтримку освітньої реформи в Україні та 500 тисяч євро на реформу шкільного харчування. Ініціативу презентовано на Європейському регіональному форумі шкільного харчування в Києві. Про це заявив міністр зовнішньої торгівлі та розвитку Фінляндії Вілле Тавіо, повідомляє МЗС Фінляндії.    З 2025 по 2028 рік Фінляндія має намір підтримувати освітній сектор України, спрямовуючи значні кошти на реформування загальної середньої освіти. Проєкт розроблено в тісній співпраці з українським Міністерством освіти і науки, а також міносвіти та нацагентством з освіти Фінляндії.    Основною метою програми стане модернізація шкільної системи, адаптація освітніх процесів до сучасних стандартів і забезпечення всебічної підтримки учнів.    Важливим аспектом реформи буде посилення соціального захисту школярів та впровадження програм психосоціальної допомоги, що особливо актуально в умовах війни та викликів, з якими стикається молодь в Україні.    Фінляндія також передасть 500 тисяч євро на підтримку програми шкільного харчування у 2024 році, що реалізується Всесвітньою продовольчою програмою.    Раніше суд міста Гельсінкі задовольнив клопотання української державної компанії Нафтогаз та наклав арешт на активи, що належать Росії на території Фінляндії.  ","https://ua.korrespondent.net/ukraine/4731701-finliandiia-vydilyla-20-mln-yevro-na-reformu-osvity-v-ukraini"
"Начальник колонії організував ""сходку"" кримінальників - ДБР","2024-11-13 16:06:00","Посадовець особисто провів кримінальних авторитетів на територію установи через головні ворота.    У Черкаській області правоохоронці викрили начальника колонії, який допоміг кримінальним авторитетам провести на території установи так звану ""сходку"". Про це повідомило ДБР у середу, 13 листопада.    Вказано, що посадовець пропустив до виправної установи кримінальних авторитетів на прохання раніше судимого мешканця Умані, який мав статус ""смотрящого"" за цією установою з волі.    ""За даними слідства у лютому 2024 року між двома авторитетами, які відбували покарання у виправній колонії, виник конфлікт через гроші та розподіл сфер впливу. Для його вирішення ""смотрящий"" вирішив провести злочинне зібрання на території установи. Він запросив на ""сходку"" п’ятьосіб через свою довірену особу, яка має у кримінальному середовищі статус ""блатного"""", – йдеться у повідомленні.    Начальник колонії сприяв проведенню зібрання кримінальників у приміщенні установи. Він також наказав підлеглим вимкнути електропостачання, щоб відключити камери відеоспостереження та особисто провів кримінальних авторитетів на територію установи через головні ворота.    Вдалося затримати усіх п’ятьох учасників сходки та начальника виправної колонії.    Всім їм та ще двом ув'язненим повідомлено про підозру за статтею про організацію, сприяння у проведенні або участь у злочинному зібранні (ч.1 ст.255-2 КК України).      Раніше у Києві затримали учасника ""сходки"" кримінальних авторитетів, які займались переправленням військовозобов’язаних через кордон.  ","https://ua.korrespondent.net/ukraine/4731700-nachalnyk-kolonii-orhanizuvav-skhodku-kryminalnykiv-dbr"
"На Херсонщині росіяни знищили швидку, яка евакуювала поранених","2024-11-13 16:00:00","Коли бригада медиків транспортувала постраждалих до лікарні, ворог скинув на них вибухівку з дрона.    У Станіславі війська РФ з дрона атакували авто ""швидкої"", яке евакуювало поранених. Про це 13 листопада повідомив голова Херсонської ОВА Олександр Прокудін.    Зазначається, що перед цим внаслідок удару ворожого дрона по селу 45-річний чоловік і 40-річна жінка дістали вибухові травми і уламкові поранення.    Коли бригада медиків транспортувала постраждалих до лікарні, ворог скинув на них вибухівку з БПЛА.    Машина ""швидкої"" внаслідок удару знищена. Медичні працівники не постраждали.              Нагадаємо, війська РФ 3 листопада обстріляли Білозірку Херсонської області. Під атаку потрапило авто ""швидкої"", є поранені.  ","https://ua.korrespondent.net/ukraine/4731697-na-khersonschyni-rosiiany-znyschyly-shvydku-yaka-evakuuivala-poranenykh"
"За сто днів Курської операції РФ скинула понад три тисячі КАБів","2024-11-13 15:59:00","Рівняючи з землею свої ж населені пункти і вбиваючи своїх громадян, росіяни скинули на власну землю 3243 керованих авіаційних бомб та 356 некерованих авіаційних ракет.    Операція Сил оборони у Курській області триває 100 днів. За цей час ворог 11 578 разів обстріляв власну територію. Про це повідомляє оперативне командування Північ у середу, 13 листопада.    У ЗСУ уточнили, що рівняючи з землею свої ж населені пункти і вбиваючи своїх громадян, росіяни скинули на власну землю 3243 керованих авіаційних бомб та 356 некерованих авіаційних ракет.    ""Сьогодні 100 днів, як Сили оборони України розпочали Курську операцію. За цей час ворог 11 578 разів обстріляв власну територію (51 456 вибухів). Рівняючи із землею свої ж населені пункти і вбиваючи своїх громадян, вони скинули на власну землю 3243 КАБи та 356 НАРів, 2462 вибухові пристрої з БпЛА, застосували 2175 FPV -дронів"", - додали у повідомленні.    Своєю чергою, українські воїни спалили десятки одиниць бронетехніки та знищили сотні ворогів на Курському напрямку.      Нагадаємо, раніше Генштаб повідомив про перебіг боїв на Курщині.    Також стало відомо, що Сили оборони  відбили інтенсивний штурм російських військових у Курській області, у результаті знищивши цілий батальйон ворога.  ","https://ua.korrespondent.net/ukraine/4731696-za-sto-dniv-kurskoi-operatsii-rf-skynula-ponad-try-tysiachi-kabiv"
"В Німеччині на митниці виявили змій у посилках з іграшками","2024-11-13 15:37:00","Посилки DHL прямували з Індонезії, які мали доставити у Великобританію через Німеччину, плазунів виявили в Лейпцигу.    Посилку з іграшками та зміями виявили в Німеччині. Про це повідомляє BILD на русском на своєму Telegram-каналі в середу, 13 листопада.    ""Митниця Лейпцига перевіряла посилки DHL з Індонезії, які мали доставити у Великобританію через Німеччину. Під час сканування в іграшкових вантажівках для дітей виявили клубки змій"", - ідеться в повідомленні.    У першій посилці було дев'ять азіатських моллюскедів Ваглера (pareas), а в другій - п'ять великих тихоокеанських удавів (candoia ), що водяться на індонезійському острові Сулавесі.    ЗМІ зазначає, що моллюскедів Ваглера передали Інституту ветеринарної медицини Лейпцизького університету, бо вони не перебувають під захистом. Тоді ж як вид удавів є рідкісним й охороняється, тому їх передали Федеральному агентству охорони природи ФРН.    Нагадаємо, в Таїланді змія вилізла з унітазу і вкусила за інтимне місце чоловіка. ","https://ua.korrespondent.net/world/4731690-v-nimechchyni-na-mytnytsi-vyiavyly-zmii-u-posylkakh-z-ihrashkamy"
"Американець встановив рекорд за колекцією банок енергетиків","2024-11-13 15:44:00","YouTube-блогер CaffeineMan зібрав понад тисячу банок від енергетичних напоїв, встановивши світовий рекорд за найбільшою колекцією.    50-річний американський YouTube-блогер Джоел Спірс, відомий як CaffeineMan, встановив світовий рекорд, зібравши найбільшу колекцію банок від енергетичних напоїв, повідомляє Книга Рекордів Гіннеса.    На момент реєстрації рекорду у нього вдома було 1019 бляшанок, але з того часу колекція поповнилася ще сотнею. Джоел захоплюється енергетиками вже багато років, випиває 1-2 банки щодня і регулярно публікує огляди для своєї аудиторії, що налічує майже 50 тисяч підписників.    Блогер співпрацює з численними брендами, які надсилають йому зразки продукції для оглядів, а також отримує унікальні бляшанки від фанатів з усього світу. Окрім оглядів, Джоел ділиться інформацією про вплив енергетиків на здоров'я, розповідає про допустимі дози кофеїну і його дію на організм.    Спірс вважає, що сучасні ""здорові"" енергетичні напої змінюють загальноприйняті уявлення про їхню шкоду для здоров'я, дозволяючи обирати безпечніші варіанти.    Раніше повідомлялося, що американець Ерік Кілберн увійшов до Книги рекордів Гіннеса, встановивши два нових рекорди за найбільші руки та стопи серед підлітків. ","https://ua.korrespondent.net/world/4731689-amerykanets-vstanovyv-rekord-za-kolektsiieui-banok-enerhetykiv"
"ЗМІ назвали Метінвест найбільшим приватним бізнесом України","2024-11-13 15:42:00","Компанія стала лідером рейтингу найбільших бізнесів України за версією Forbes Ukraine, а її семеро топменеджерів увійшли до переліку найкращих керівників.    Група компаній Метінвест очолила рейтинг найбільших приватних бізнесів України за версією журнала Forbes Ukraine. Журналісти порівнювали бізнеси з виторгом від 4,7 млрд грн, компанія Ріната Ахметова перемогла з цифрою у 270,5 млрд грн у 2023 році.    До першої п’ятірки рейтингу увійшов ще один бізнес Ахметова - ДТЕК, а також компанії АТБ, Fozzy Group і Kernel.    Видання досліджувало фінансові показники компаній за 2023 рік і першу половину 2024 року, як джерело фінансових даних і відомостей про кількість працівників використовували систему YouControl, показники, надані компаніями, а також власні аналітичні розрахунки.    Тож, за даними Forbes, Метінвест оговтався від втрати великих активів (Азовсталі, ММК імені Ілліча та Авдіївського коксохіму): у першому півріччі 2024 року EBITDA (прибуток до сплати податків, кредитів та амортизації) зріс на 33% до $650 млн. У Метінвесті такий показник пояснили нарощуванням видобутку залізної руди майже вдвічі до 8,9 млн т.    ""Збільшити виробництво на наших гірничозбагачувальних комбінатах вдалося завдяки відкриттю портів Одеси"", - розповів генеральний директор компанії Юрій Риженков.    Сам СЕО Метінвесту увійшов до рейтингу найкращих керівників металургійної галузі. Також серед відзначених Forbes Ukraine - генеральні директори підприємств групи: Андрій Акулич (Метінвест Покровськвугілля), Ігор Тонєв (Інгулецький, Північний та Центральний ГЗК), Олександр Третьяков (Каметсталь) та Тарас Шевченко, що тимчасово виконує обов'язки СЕО Запоріжсталі.  ","https://ua.korrespondent.net/business/economics/4731688-zmi-nazvaly-metinvest-naibilshym-pryvatnym-biznesom-ukrainy"
"Словаччина підписала пілотну угоду на постачання азербайджанського газу","2024-11-13 15:37:00","Угода між Москвою та Києвом стосовно експорту російського газу через Україну закінчується наприкінці року, змушуючи зокрема Словаччину шукати альтернативні джерела.    Компанія SPP, яка є основним покупцем газу у Словаччині, підписала короткостроковий пілотний контракт на закупівлю природного газу з Азербайджану. Компанія також розгляне можливість укладання більш довгострокової угоди у звʼязку з можливим призупиненням постачань із Росії через Україну. Про це повідомляє Reuters у середу, 13 листопада.    Угода між Москвою та Києвом стосовно експорту російського газу через Україну до Європи закінчується наприкінці року, змушуючи SPP та інших покупців у Європейському Союзі шукати альтернативні джерела, зокрема в Азербайджані.    Компанія диверсифікувала свої контракти на закупівлю газу з такими компаніями, як BP, Exxon Mobil, Shell, Eni та RWE, маючи доступ до обсягу, що покриває до 150% потреб її клієнтів, із можливістю подальшого збільшення запасів.    Також у разі зупинки поставок через Україну у компанії є альтернативні маршрути для транзиту, включно з газопроводом з Німеччини через Чехію.    Окрім того, важливим буде південний маршрут через газопровід ""Турецький потік"" через Чорне море, яким може постачатися частина російського або азербайджанського газу.    Разом з тим, якщо транзит через Україну припиниться, компанії доведеться вжити додаткових заходів для забезпечення безпеки постачань.    Раніше стало відомо, що польська група Orlen підписала контракт зі словацькою ZSE Group на постачання газу, що покриє приблизно 30% потреби ZSE протягом року.    Нещодавно повідомлялося, що Азербайджан запропонував Україні та Євросоюзу постачати природний газ до Європи через українську газотранспортну систему на тлі закінчення терміну контракту з РФ. ","https://ua.korrespondent.net/business/economics/4731687-slovachchyna-pidpysala-pilotnu-uhodu-na-postachannia-azerbaidzhanskoho-hazu"
"На Львівщині затримали колишню лікарку, яка за гроші допомагала ухилянтам","2024-11-13 15:36:00","За свої послуги фігурантка встановила ціну у 5 тисяч доларів, які мали забезпечити її вплив на посадовців обласної МСЕК.    Повідомлено про підозру колишній лікарці, яка отримала хабар за вплив на ухвалення рішення посадовими особами МСЕК. Про це 13 листопада повідомляє Офіс генпрокурора.    За даними слідства, фігурантка обіцяла військовому допомогти з отриманням групи інвалідності. За свої послуги вона встановила ціну у 5 тисяч доларів, які мали забезпечити її вплив на посадовців обласної МСЕК для ухвалення позитивного рішення.    Жінка запевняла, що, в разі відмови надати гроші, іншим шляхом отримати групу інвалідності буде неможливо.    Фігурантку затримали під час отримання всієї суми коштів. Тривають слідчі дії для встановлення всіх причетних осіб.              Нагадаємо, керівницю одного із міжрайонних центрів медико-соціальної експертизи на Кіровоградщині, яка одночасно є депутаткою міськради, викрили на корупційних схемах. Посадовиця вимагала 2000 доларів від пораненого воїна ЗСУ за пожиттєве встановлення йому другої групи інвалідності.  ","https://ua.korrespondent.net/ukraine/4731685-na-lvivschyni-zatrymaly-kolyshnui-likarku-yaka-za-hroshi-dopomahala-ukhyliantam"
"У РФ суд заочно арештував суддю МКС Алапіні-Гансу","2024-11-13 15:22:00","Термін арешту буде обчислюватися з моменту екстрадиції її на територію Російської Федерації або з моменту її затримання на території РФ.    Басманний суд Москви заочно арештував суддю Міжнародного кримінального суду (МКС) у Гаазі Рене Аделаїду Софі Алапіні-Гансу, яку звинувачують у кримінальній справі про нібито незаконне взяття під варту. Про це повідомляють росЗМІ.    Зазначається, що термін арешту буде обчислюватися з моменту екстрадиції її на територію Російської Федерації або з моменту її затримання на території РФ.    Алапіні-Гансу заочно пред'явлено звинувачення у незаконному взятті під варту. Вона оголошена у міжнародний розшук.    За даними ЗМІ, Алапіні-Гансу була серед суддів, які влітку 2024 року видали ордер на арешт секретаря Радбезу Сергія Шойгу, який займав тоді посаду міністра оборони Росії, і начальника Генштабу ЗС РФ Валерія Герасимова.    Алапіні-Гансу - бенінський юрист, яка з березня 2018 року є суддею Міжнародного кримінального суду.    Раніше Басманний суд Москви заочно заарештував туніського суддю Міжнародного кримінального суду (МКС) у Гаазі Хайкеля Бен Махфуда.  ","https://ua.korrespondent.net/world/russia/4731682-u-rf-sud-zaochno-areshtuvav-suddui-mks-alapini-hansu"
"Ціна мем-криптовалюти Dogecoin підскочила на 20%","2024-11-13 14:58:00","Dogecoin торгувався на рівні 0,37 доларів після того, як раніше досягнув пікової позначки в 0,43 доларів.    Ціна мем-криптовалюти Dogecoin у вівторок ввечері, 12 листопада, зросла майже на 20% після того, як новообраний президент США Дональд Трамп офіційно оголосив про створення Департаменту урядової ефективності, який він назвав DOGE. Про це повідомляє CNBS.  Департамент очолять гендиректор Tesla Ілон Маск та екс-кандидат у президенти від Республіканської партії і співзасновник компанії Strive Asset Management Вівек Рамасвамі.    Dogecoin торгувався на рівні 0,37 дол. після того, як раніше досягнув пікової позначки в 0,43 дол. З дня виборів президента США Dogecoin зріс на 153% порівняно з біткойном, який за той самий період зріс на 30%.    Мем-криптовалюти розглядають як показник роздрібного інтересу та схильності до ризику в криптовалюті. В разі зростання активності на ринку мемкоїнів, можна стверджувати, що роздрібні інвестори беруть участь у ньому і надалі можуть спекулювати.    Dogecoin набув актуальності у 2021 році після твіту Ілона Маска та хайпу в соцмережах, який сприяв зростанню ціни на монету. У травні того ж року пости Маска сприяли зростанню курсу Dogecoin до історичного максимуму в 67 центів. Але після заяви Маска, що Dogecoin – ""це афера"", ціна на нього обвалилася.  Мемкоїн – це тип криптовалюти, натхненний інтернет-мемами, посиланнями на попкультуру або гумористичні теми. На відміну від традиційних криптовалют, таких як біткойн, цей тип активів часто починається як жарт чи соціальний експеримент.  Популярні приклади мемкоїнів – Dogecoin (починався як пародія на Bitcoin) та Shiba Inu.    Нагадаємо, напередодні вартість Bitcoin перевищила 81 тисячу доларів, а згодом і 84 тисячі. ","https://ua.korrespondent.net/business/financial/4731680-tsina-mem-kryptovaluity-Dogecoin-pidskochyla-na-20"
"Сибіга і Блінкен проводять переговори у Брюсселі","2024-11-13 15:17:00","Очільники двох зовнішньополітичних відомств скоординують кроки після президентських виборів у США.    Міністр закордонних справ України Андрій Сибіга зустрівся з державним секретарем Сполучених Штатів Ентоні Блінкеном у Брюсселі. Про це повідомило МЗС у середу, 13 листопада.    ""У Брюсселі розпочалися переговори міністра закордонних справ України Андрія Сибіги та державного секретаря США Ентоні Блінкена"", – зазначило відомство.    Сибіга перед початком зустрічі заявив, що у нього і Блінкена буде нагода скоординувати кроки після президентських виборів у США, повідомив Укрінформ. Вони обговоряться євроатлантичні прагнення України та зусилля для досягнення всебічного, справедливого і тривалого миру.    Щодня Росія бомбить нашу критичну інфраструктуру, енергетику, порти, лікарні та школи. Нам потрібен кращий захист для нашого народу вже зараз, а не пізніше. Треба пришвидшити всі критичні рішення. Сьогодні наша розмова буде присвячена саме цим питанням, – додав міністр.  ","https://ua.korrespondent.net/ukraine/4731679-sybiha-i-blinken-provodiat-perehovory-u-bruisseli"
"Мілан розглядає повернення гравця, якого влітку відпустив безкоштовно","2024-11-13 14:32:00","","https://ua.korrespondent.net/sport/football/4731670-milan-rozghliadaie-povernennia-hravtsia-yakoho-vlitku-vidpustyv-bezkoshtovno"
"""Російський військовий корабель..."": в ЄС відмовились реєструвати бренд","2024-11-13 14:43:00","Держприкордонна служба України хоч і не змогла зареєструвати торгову марку в Євросоюзі, але зареєструвала її в Україні.    Суд ЄС відхилив апеляцію Державної прикордонної служби України на відмову Офісу інтелектуальної власності Європейського Союзу (EUIPO) зареєструвати слоган ""Російський військовий корабель, іди на…"" торговельною маркою на території ЄС. Про це заявив президент Загального суду Європейського Союзу Марк ван дер Вуде у вівторок, 13 листопада.    ""Загальний суд, по-перше, відмовляє в позові, по-друге - зобов'язує адміністрацію Державної прикордонної служби України та EUIPO сплатити судові витрати"", - зачитав ван дер Вуде рішення суду.    Знаменитий лозунг, який став символом опору українців, опинився в центрі боротьби за товарні знаки між Державною прикордонною службою України та EUIPO.    Брюссельські юристи Андрій Буковнік і Тарас Кульбаба вперше подали заявку на торговельну марку ще 16 березня 2022 року від імені прикордонника, який і вимовив цю фразу на острові Зміїний. EUIPO відмовило в реєстрації, і суд ЄС підтримав це рішення.    В ЄС не погодились, що фраза, яка використовується на багатьох товарах, відповідає вимозі для того, щоб стати торгівельною маркою. У листі від липня 2022 року EUIPO заявив, що це гасло буде сприйнято як таке, що ""суперечить загальноприйнятим принципам моралі, оскільки воно спрямоване на фінансову вигоду від того, що загальновизнано вважається трагічною подією"".    Проте в листі від грудня 2022 року EUIOP ""знайшов"" другу причину, мовляв, у фразі використовуються ""вульгарні висловлювання з образливим сексуальним підтекстом"".    Прикордонники переконані, що авторство такої торговельної марки має належати державі Україна, бо на цій фразі вже заробляють багато ритейлерів.    Юристи подали апеляцію на відмову Офісу інтелектуальної власності ЄС в лютому 2023 року, але EUIPO знову відхилив її у грудні того ж року. Нинішнє рішення суду є відповіддю на апеляцію, подану в березні 2024 року.    Водночас Держприкордонна служба України зареєструвала цю торгову марку в Україні і продовжуватиме роботу, щоб не допустити можливих недобросовісних маніпуляцій навколо цього вислову.    Речник ДПСУ Андрій Демченко в коментарі Українській правді на програш апеляції в суді ЄС щодо реєстрації такого товарного знаку в Європі зазначив: ""Прикро, що ухвалене таке рішення, але я переконаний, що Європейський Офіс Інтелектуальної Власності і європейські судові інстанції керуються нормами законодавства і ми маємо це прийняти.    Він також висловив надію, що там ""так само не допустять можливих реєстрацій за будь-ким іншим"".    Раніше ми писали, що суд загальної юрисдикції ЄС вирішив скасувати штраф у розмірі 1,49 млрд євро, котрий Єврокомісія наклала на американську компанію Google у 2019 році за зловживання на ринку щодо продукту AdSense для пошуку.  ","https://ua.korrespondent.net/world/worldabus/4731673-rosiiskyi-viiskovyi-korabel-v-yes-vidmovylys-reiestruvaty-brend"
"Нацгвардійці відбили масштабний штурм росіян на Сіверському напрямку","2024-11-13 14:56:00","","https://ua.korrespondent.net/ukraine/4731672-natshvardiitsi-vidbyly-masshtabnyi-shturm-rosiian-na-siverskomu-napriamku"
"Сеул підтвердив участь військ КНДР у боях із ЗСУ","2024-11-13 14:57:00","Росія завершила розгортання північнокорейських військових у Курській області і вони вступили в бої із ЗСУ.    Дислоковані в Росії військові КНДР вже беруть участь у бойових діях проти української армії. Про це у середу, 13 листопада, повідомило агентство Yonhap з посиланням на заяву Національної розвідувальної служби Південної Кореї.    Вказано, що північнокорейські солдати, розгорнуті в Росії, за останні два тижні прибули до Курської області. Була завершена їхня відправка на поле бою    ""Розвідувальне відомство Південної Кореї в середу зазначило, що північнокорейські війська в Росії вже беруть участь у бойових операціях проти України"", – йдеться у повідомленні.    Також у спецслужбі зазначили, що продовжують збирати дані.    Тиждень тому президент України Володимир Зеленський заявив про перші втрати серед північнокорейських військових, що воюють на боці Росії у Курській області.  ","https://ua.korrespondent.net/world/4731671-seul-pidtverdyv-uchast-viisk-kndr-u-boiakh-iz-zsu"
"Мосфільм передав на фронт танки 1950-х років","2024-11-13 14:54:00","Кіностудія передала російській армії старі танки й бронетехніку з власних складів, заявивши про ""благодійну допомогу"" для підтримки бойових дій проти України.        Російська кіностудія Мосфільм передала міністерству оборони РФ бронетехніку 1950-х років, включаючи танки Т-55 і ПТ-76, які зберігалися на військово-технічній базі студії. Про це заявив її генеральний директор Карен Шахназаров під час зустрічі з Володимиром Путіним, передає російський Телеграм-канал Astra у середу, 13 листопада.     Шахназаров повідомив, що техніка, мовляв, вже використовується в бойових діях на фронті.    ""Цього року ми надали благодійну допомогу в розмірі восьми мільйонів рублів, у тому числі шість мільйонів для потреб так званої ""спеціальної військової операції"". До того ж, у 2023 році ми передали збройним силам РФ 28 танків Т-55, вісім танків ПТ-76, шість БМП та вісім тягачів, що зберігалися на військово-технічній базі кіностудії. Я дізнався про потребу в цій техніці, зв'язався з Міністерством оборони - і вони забрали ці машини"", - зазначив він.    Своєю чергою, Путін відповів, що ""пишається Мосфільмом"".    Нещодавно у ГУР підтвердили, що у межах повномасштабного вторгнення Росія продовжує розконсервацію і модернізацію старих зразків бронетехніки.    Нагадаємо, Росія почала знімати з консервації та відправляти на фронт в Україну радянські танки ИС-8 (Иосиф Сталин), також відомі як Т-10, що вироблялися в середині ХХ століття.  ","https://ua.korrespondent.net/world/russia/4731669-mosfilm-peredav-na-front-tanky-1950-kh-rokiv"
"Гороскоп для всіх знаків зодіаку на 14 листопада 2024 року","2024-11-13 14:34:00","14 листопада 2024 - це 13 день місячного календаря. Зростаючий Місяць перебуває у знаку зодіаку Телець.    Встановіть нові цілі та складіть план дій для досягнення їх. Також не забувайте про важливість зв'язків з родиною та друзями.  Овен (21.03-19.04)    Завтра ваші ідеї знайдуть підтримку у оточуючих, особливо якщо ви зможете чітко сформулювати свої цілі. День вдалий для обговорення нових проєктів і вирішення фінансових питань. Залишайтеся відкритими до компромісів.  Телець (20.04-20.05)    Вас може очікувати несподівана зустріч або пропозиція. Завтра вдача на вашому боці, тож варто скористатися шансами. Не бійтеся ризикувати в розумних межах – це приведе до позитивних змін.  Близнюки (21.05-21.06)    Вам варто бути особливо уважними до деталей. Поставтеся до завдань серйозно, щоб уникнути помилок. Можливо, ви відчуєте потребу переглянути свої плани та пріоритети.  Рак (22.06-22.07)    Завтра ваші зусилля можуть принести значний результат. Колеги та близькі люди цінуватимуть вашу відданість і допомогу. Приділіть час для відпочинку ввечері, щоб відновити сили.  Лев (23.07-22.08)    Ви відчуватимете впевненість і натхнення, що допоможе у будь-яких починаннях. Використовуйте свою харизму для досягнення мети. Але пам'ятайте про баланс і враховуйте думки інших.  Діва (23.08-22.09)    Зосередьтеся на довгострокових планах. Завтра добре планувати майбутні проєкти та обговорювати важливі питання. Ваш аналітичний підхід допоможе уникнути помилок та знайти оптимальні рішення.  Терези (23.09-22.10)    Зосередьтеся на взаєминах – як особистих, так і професійних. Це сприятливий день для налагодження зв'язків і вирішення конфліктів. Ваші дипломатичні навички стануть у пригоді.  Скорпіон (23.10-21.11)    Ваш ентузіазм і енергія будуть на високому рівні. Це чудовий день для активної діяльності, спорту та вирішення важливих справ. Будьте уважні до оточуючих – хтось може потребувати вашої підтримки.  Стрілець (22.11-21.12)    Не відкладайте справи на потім, адже ви можете досягти значного прогресу. Зустрічі та обговорення будуть успішними, тож не бійтеся висловлювати свої ідеї. Увечері приділіть час відпочинку.  Козеріг (22.12-19.01)    Зосередьтеся на кар'єрі та фінансах – завтра сприятливий день для нових ініціатив у цих сферах. Ваші ідеї можуть принести фінансову вигоду в майбутньому. Не забувайте про підтримку колег.  Водолій (20.01-18.02)    Ви можете знайти натхнення у незвичайних речах. Це день для творчості, роздумів та самовираження. Спробуйте знайти час для хобі або чогось нового, що принесе задоволення.  Риби (19.02-20.03)  ","https://ua.korrespondent.net/lifestyle/4731664-horoskop-dlia-vsikh-znakiv-zodiaku-na-14-lystopada-2024-roku"
"Діяли під виглядом силовиків: на Київщині затримали вимагачів","2024-11-13 14:37:00","Фігуранти, представляючись оперативними працівниками однієї із силових структур, погрожували потерпілому позбавленням волі, а також насильством щодо нього та його матері.     На Київщині викрито шахраїв, які представляючись працівниками однієї із силових структур, вимагали у потерпілого неіснуючий борг в сумі 5000 доларів. Про це інформує пресслужба Київської обласної прокуратури у середу, 13 листопада.    Двом особам повідомили про підозру за фактом вимагання (ч. 4 ст. 189 ККУ).    Зауважується, що фігуранти, представляючись оперативними працівниками однієї із силових структур, погрожували потерпілому позбавленням волі, а також насильством щодо нього та його матері. Водночас вимагали неіснуючий борг в сумі 5000 доларів за вирішення питання про закриття кримінального провадження.    Під час проведених обшуків у підозрюваних вилучено мобільні телефони, банківські картки,тримачі для сім-карт.    Раніше у Києві затримали двох вимагачів, які погрозами примушували потерпілого віддати їм 12 500 доларів надуманого боргу.    Також на Полтавщині поліцейські затримали членів злочинної організації, очолюваної кримінальним авторитетом.  ","https://ua.korrespondent.net/ukraine/4731663-diialy-pid-vyhliadom-sylovykiv-na-kyivschyni-zatrymaly-vymahachiv"
"В уряді пояснили, як військові можуть змінити місце служби","2024-11-13 14:28:00","Переведення можливе не частіше, ніж раз на рік, і після шести місяців служби у поточному підрозділі.     військовослужбовці, які проходять військову службу у військових частинах тилового та оперативного забезпечення, вищих військових навчальних закладах, навчальних (навчально-тренувальних) центрах (частинах), територіальних центрах комплектування та соціальної підтримки, військових частинах резерву, а також в інших військових частинах ЗСУ, які не належать до військових частин бойового складу військ, усіх родів військ;          військовослужбовці, які проходять військову службу у військових частинах бойового складу військ усіх родів військ ЗСУ, які бажають бути переміщеними для подальшого проходження військової служби до інших військових частин бойового складу військ;          військовослужбовці, які проходять військову службу у військових частинах усіх родів військ ЗСУ, які за висновком військово-лікарської комісії придатні до служби у військових частинах забезпечення, територіальних центрах комплектування та соціальної підтримки, вищих військових навчальних закладах, навчальних центрах, закладах (установах), медичних підрозділах, підрозділах логістики, зв'язку, оперативного забезпечення, охорони, але не призначені у своїх військових частинах на відповідні посади.          військовослужбовці рядового, сержантського та старшинського складу (за винятком тих, які перебувають на посадах офіцерського складу), які переміщуються до військових частин бойового складу військ з військових частин тилового та оперативного забезпечення, вищих військових навчальних закладів, навчальних (навчально-тренувальних) центрів (частин), ТЦК та СП, військових частин резерву чи інших військових частин, які не належать до військових частин бойового складу військ;          військовослужбовці постійного складу навчальних (навчально-тренувальних) центрів (частин), які переміщуються до інших навчальних (навчально-тренувальних) центрів (частин).     військовослужбовець не належить до жодної з вищезгаданих категорій;     військовослужбовець проходить військову службу у військовій частині менше ніж шість місяців або менше ніж один рік з моменту попереднього його переміщення за власною ініціативою;     до рапорту не додано необхідних документів. ","https://ua.korrespondent.net/ukraine/4731662-v-uriadi-poiasnyly-yak-viiskovi-mozhut-zminyty-mistse-sluzhby"
"В ТЦК розповіли, чому не можна формувати підрозділи з їхніх співробітників","2024-11-13 13:59:00","Речник Полтавського обласного ТЦК та СП Роман Істомін заявив, що для такого рішення ""потрібні зміни в законодавстві"".    Нині жодної офіційної інформації з приводу ""розформування ТЦК та СП й створити з їхніх працівників понад 10 бригад"" не надходило. Про це заявив речник Полтавського обласного ТЦК та СП Роман Істомін під час брифінгу в середу, 13 листопада.    Посадовець наголосив, що слід розрізняти поняття ""працівники ТЦК"" та ""військовослужбовці ТЦК"". Перші – це цивільні особи, другі – це військовослужбовці.    ""З працівників ТЦК жодної бригади створити неможливо. Працівники ТЦК – це цивільні особи. З них можна створити лише, будівельні бригади, умовно кажучи. В ТЦК є працівники та військовослужбовці. З працівників ТЦК жодної бригади створити не можна. І стосовно військовослужбовців – жодних розпоряджень на якесь розформування не надходило. Якщо їх розформувати, то це повинні бути  зміни до законодавства. Це точно буде не сьогодні, не завтра"", - стверджує військовослужбовець.    На його думку, з військовослужбовців ТЦК ""буде складно створити бригади"", бо вони зазвичай ветерани, що мають проблеми зі здоров’ям.    ""По-новому, це називається ""придатний до військової служби в ТЦК та СП"". І в штурмових, піхотних, десантно-штурмових бригадах вони не можуть за законом продовжувати військову службу"", - запевняє Істомін.    Зазначимо, що у вівторок, 13 листопада,в Мережі з’явилася інформація, що тимчасова спеціальна комісія Верховної Ради пропонує розформувати ТЦК та СП й створити з їхніх працівників понад 10 бригад для виконання бойових завдань на фронті. ЗМІ посилаються на слова депутатки від Слуги народу Юлії Яцик.    ""Працівники, військовослужбовці терцентрів комплектування військовослужбовців є військовослужбовцями, які можуть ефективно виконувати свої завдання в зоні бойових дій, наприклад. З чисельності сьогоднішньої кількості військовослужбовців ТЦК можна створити більше 10 повноцінних бригад"", - сказала вона.      Нагадаємо, в ТЦК вважають, що рейди у публічних місцях сприяють підвищенню громадської свідомості та мобілізації. ","https://ua.korrespondent.net/ukraine/4731659-v-ttsk-rozpovily-chomu-ne-mozhna-formuvaty-pidrozdily-z-yikhnikh-spivrobitnykiv"
"Лідер Манчестер Юнайтед урятував життя людині під час польоту на Батьківщину","2024-11-13 13:39:00","","https://ua.korrespondent.net/sport/football/4731644-lider-manchester-yunaited-uriatuvav-zhyttia-luidyni-pid-chas-polotu-na-batkivschynu"
"Стало відомо, хто обслужить матч Грузія - Україна","2024-11-13 13:59:00","Головним суддею поєдинку стане Кріс Кавана.                                                     УЄФА призначило бригаду арбітрів на матч Грузія - Україна.    Поєдинок Ліги націй обслужать англійський судді. Головним рефері стане Кріс Кавана.    У ролі лайнсменів йому допомагатимуть Лі Беттс та Ніл Девіс. Функції четвертого арбітра виконуватиме Сем Барротт.    Зазначимо, що Кавана жодного разу не перетинався ані зі збірними України будь-яких вікових категорій, ані з українськими клубами. ","https://ua.korrespondent.net/sport/football/4731652-stalo-vidomo-khto-obsluzhyt-match-hruziia-ukraina"
"В Україні за тиждень на грип і COVID захворіли понад 115 тисяч осіб","2024-11-13 14:23:00","COVID-19 залишається вкрай небезпечним для людей, які не отримали жодного щеплення, груп ризику та пацієнтів з супутніми захворюваннями, які пропустили ревакцинацію.     За тиждень з 4 по 10 листопада захворюваність на ГРВІ, грип та COVID-19 по країні зросла на 3,8%, а COVID-19 спричинив один летальний випадок. Про це повідомили у пресслужбі Міністерства охорони здоров'я у середу, 13 листопада.    Загалом занедужало 115 137 осіб, майже половина з яких діти - 66 274. Зокрема 815 українців захворіли на COVID-19, 236 із них (зокрема, і 33 дитини) госпіталізували. Також медики повідомили про один летальний випадок внаслідок ускладнень COVID-19.    У відомстві нагадали, що щорічна вакцинація, зокрема для людей з груп ризику, - найдієвіша профілактика COVID-19 та грипу.    ""COVID-19 залишається вкрай небезпечним для людей, які не отримали жодного щеплення, груп ризику та пацієнтів з супутніми захворюваннями, які пропустили ревакцинацію. Вакцинація безкоштовна та доступна у медзакладах країни в кожній області"", - зазначив заступник міністра, головний державний санітарний лікар України Ігор Кузін.    Попри те, що вакцина проти грипу не входить до переліку безоплатних щеплень, вона є рекомендованою і доступна за рецептом в аптеках.    У МОЗ додали, що станом на 10 листопада, щеплення проти грипу зробили 75 317 людей.    Нагадаємо, нещодавно Кузін заявив, що до кінця року захворюваність на COVID-19 зменшуватиметься, пік захворюваності на грип та ГРВІ припаде на зимові місяці.  ","https://ua.korrespondent.net/ukraine/4731655-v-ukraini-za-tyzhden-na-hryp-i-COVID-zakhvorily-ponad-115-tysiach-osib"
"Тіна Кароль показала, як тренується стріляти","2024-11-13 14:17:00","Співачка продовжує навчання на курсах для цивільних, ділячись кадрами з полігону, де вона опановує стрільбу та вправляється зі зброєю.    Популярна українська співачка та телеведуча Тіна Кароль продовжує проходити курси військової підготовки Резервіст для цивільних. 39-річна артистка поділилася фото в Instagram, на яких вона тренується у стрільбі на полігоні.    У перших знімках у камуфляжній формі зірка показала, як вдосконалює техніку стрільби по мішенях, стріляючи з позицій лежачи та сидячи. Далі співачка опублікувала селфі в теплому шарфі, чорній шапці та захисних окулярах, а на завершальному кадрі - зображення зброї, яку вона освоює під час навчань.    У підписі Тіна подякувала всій команді Резервіста за підтримку та допомогу, підтверджуючи свій серйозний підхід до підготовки.    Раніше повідомлялося, що Тіна Кароль зацікавила шанувальників, натякнувши на можливість політичної кар'єри в майбутньому. ","https://ua.korrespondent.net/lifestyle/4731654-tina-karol-pokazala-yak-trenuietsia-striliaty"
"У НАТО пояснили, чому не викинули росіян з України","2024-11-13 14:10:00","Роб Бауер не виключив потенційної участі військ НАТО у конфлікті з Росією, але підкреслив, що в такому випадку Альянс ""ризикує як організація"".    Якби у Росії не було ядерною зброї, то війська НАТО були б вже в Україні. Про це сказав очільник військового комітету Північноатлантичного альянсу Роб Бауер на саміті у Празі.    ""Я абсолютно впевнений, що якби у росіян не було ядерної зброї, ми вже давно були б в  Україні і викинули їх звідти. Ми б це зробили, але в них є ядерна зброя"", – сказав Бауер.    За його словами, саме в цьому головна відмінність війн в Афганістані та Україні.      Також він не виключив потенційної участі військ НАТО у конфлікті з Росією, але підкреслив, що в такому випадку Альянс ""ризикує як організація"". Тому, на думку Бауера, це більше політичне, ніж військове питання.    ""Уже потім усі кажуть, що червона лінія не була червоною лінією, то чому ж ми не дали ту зброю раніше? Але якщо ви дивитеся на проблему в майбутньому – коли стоїть питання і ви необов’язково розумієте наслідки – тоді це набагато складніше"", – зазначив Бауер.    Раніше ЗМІ повідомили, що на багато західних політиків перестали боятися ядерних погроз Росії. Для них Володимир Путін став схожим на хлопчика, який дуже часто кричав ""Вовки!"".  ","https://ua.korrespondent.net/world/4731650-u-nato-poiasnyly-chomu-ne-vykynuly-rosiian-z-ukrainy"
"Шостка залишається без тепла після нічних обстрілів","2024-11-13 14:09:00","Нині тривають відновлювальні роботи після ворожих обстрілів, місцева влада обіцяє повернути тепло протягом дня.    Після нічних обстрілів частина міста Шостка залишається без теплопостачання. Відновлювальні роботи тривають, протягом дня тепло повернеться. Також у місті функціонує 83 стаціонарні Пункти Незламності. Про це в етері телемарафону повідомив заступник міністра розвитку громад та територій України Тимур Ткаченко у середу, 13 листопада.    ""Продовжуємо роботу задля стабільного проходження опалювального сезону. Одночасно працюємо у декількох напрямках: відновлення, захист, залучення надзвичайно великої кількості технічної допомоги та коштів"", - зазначив він.    Ткаченко додав, аби зберегти критичну інфраструктуру, забезпечити людей теплом, уникнути масштабних блекаутів та підвищити стійкість об’єднаної енергетичної системи України, Мінрозвитку розосередило об’єкти теплової і електричної генерації та опрацювало потребу в модульних котельнях та об’єктах розподіленої генерації.    Наразі триває підготовка та затвердження паспортів енергетичної стійкості кожного регіону.    Також, за його словами, станом на 13 листопада ситуація з теплопостачанням в Україні є стабільною та контрольованою. Так, в роботу запущено вже 99,2% котелень.    Нагадаємо, ми писали, що у Шостці на Сумщині через російський удар відсутнє теплопостачання.    Раніше в Сумах російський дрон поцілив у багатоповерхівку – постраждали п’ятеро людей. ","https://ua.korrespondent.net/ukraine/4731649-shostka-zalyshaietsia-bez-tepla-pislia-nichnykh-obstriliv"
"В Москві призовників повідомили про заборону виїзду з Росії","2024-11-13 13:50:00","Правлячий режим РФ почав другий етап запуску реєстру військового обліку, пишуть Важные истории.    Московські військкомати розсилають призовникам сповіщення про те, що на них накладено обмеження за неявку за повісткою. Кілька реальних випадків підтвердив юрист Руху свідомих відмовників (ДСО) Артем Клига в коментарі медіа Важные истории.    У повідомленнях зазначено, що призовнику закрито виїзд із Росії відповідно до поправок до закону Про військовий обов'язок від 2024 року. Також накладено інші обмеження: заборона розпоряджатися нерухомістю, реєструвати самозайнятість та ІП, мати закордонний паспорт, брати кредити та реєструвати транспортні засоби.    Правлячий режим РФ почав другий етап запуску реєстру військового обліку. У вересні в тестовому режимі запрацював реєстр повісток. Дані з реєстрів про заборону на виїзд з країни, як запевняє влада, надходять до прикордонної служби ФСБ миттєво.    При цьому призовникам-порушникам погрожують кримінальною відповідальністю за ст. 328 КК (штраф до 200 тис. рублів або два роки колонії).     За словами Артема Клиги, призовників почали повідомляти про такі повідомлення минулого тижня. Про подібні погрози від військкоматів інших міст поки що нічого не відомо.    Військком Москви Максим Локтєв попередив про те, що заборони на виїзд та інші адміністративні заходи невдовзі накладатимуть на призовників, 5 листопада.    Раніше російський диктатор Володимир Путін своїм указом розпорядився призвати 133 тис. осіб на військову службу у жовтні – грудні 2024 року.    Також Путін знову збільшив чисельність армії РФ. Тепер вона сягне майже 2,4 млн, серед них буде 1,5 млн військовослужбовців. ","https://ua.korrespondent.net/world/russia/4731647-v-moskvi-pryzovnykiv-povidomyly-pro-zaboronu-vyizdu-z-rosii"
"У Білорусь вночі залетіли 12 ""Шахедів"" - Гаюн","2024-11-13 13:59:00","","https://ua.korrespondent.net/world/4731646-u-bilorus-vnochi-zaletily-12-shakhediv-hauin"
"Що буде з соціальною допомогою наступного року","2024-11-13 14:07:00","Другим пріоритетом бюджету названо фінансування захищених статей бюджету. Кому наступного року чекати надбавки?    Попри війну в Україні намагаються не забувати про незахищені верстви населення. Загалом на соціальний захист в Бюджеті на наступний рік передбачено 400 млрд грн. Кому скільки дістанеться від цього пирога?    Навіть в умовах війни в Україні намагаються не забувати про найбідніші верстви населення. Другий пріоритет бюджету після оборони та безпеки, за словами прем’єр-міністра України Дениса Шмигаля - це фінансування захищених статей бюджету.    Майже 420 млрд грн передбачили на соціальні витрати: 238 млрд грн – для Пенсійного фонду, 128 млрд грн – на допомогу малозабезпеченим сім'ям та людям, які опинилися у складних життєвих обставинах, 42,3 млрд – на пільги та субсидії.    Водночас згідно із проектом бюджету-2025 р. соціальні стандарти, у тому числі мінімальна заробітна плата та прожитковий мінімум, залишаться на рівні грудня 2024 р.    Проте на деякі категорії населення все ж таки чекає надбавка.    Українцям автоматично перерахували розміри житлових субсидій на опалювальний сезон, враховуючи додаткові витрати на опалення.    Про це пише Міністерство соціальної політики України. З початком опалювального сезону 2024-2025 рр. Пенсійний фонд України (ПФУ) провів автоматичний перерахунок житлових субсидій для громадян, які вже отримують цю допомогу.    Перерахунок був здійснений без необхідності подання додаткових документів, оскільки до переліку комунальних послуг додається послуга опалення. Це означає, що витрати на комунальні платежі зростають, а відповідно збільшується і розмір субсидії, щоб компенсувати додаткові витрати на опалення.    Як повідомили у ПФУ, більшість одержувачів субсидій отримали оновлені розрахунки виплат автоматично. Це означає, що громадяни, які вже мають призначену субсидію, не повинні повторно звертатися до органів ПФУ для перерахунку.    Житлова субсидія надається особам зі складу домогосподарства, якщо вони сплачують за комунальні послуги більше, ніж визначений для них обов’язковий платіж. Розрахунок обов’язкового платежу залежить від сукупного середньомісячного доходу на одну особу, а також враховує майновий стан домогосподарства та норми споживання комунальних послуг.    У ВРУ 6 листопада поточного року зареєстровано проєкт Закону №12184 “Про внесення змін до статті 12 Закону України “Про державну допомогу сім’ям з дітьми” щодо поліпшення становища сімей із дітьми шляхом відновлення адекватного розміру допомоги при народженні дитини”.    Згідно з нею допомогу при народженні дитини пропонують нараховувати виходячи з розміру прожиткового мінімуму для дітей віком до шести років, установленого на день народження дитини.    Виплата допомоги здійснюватиметься одноразово у сумі, кратній 25 розмірам прожиткового мінімуму на дитину (64 075 грн), решту суми допомоги виплачуватимуть протягом наступних 36 міс. рівними частинами (тобто по 5 695 грн).    Наразі батьки отримують одноразову допомогу у розмірі 41 280 грн, сума якої не змінювалася з 2014 р. Щомісяця вони отримують по 860 грн.    У разі прийняття цей Закон буде введений в дію не раніше 1 січня наступного за цим року залежно від часу прийняття закону.    З 1 січня наступного року всі вчителі загальної середньої освіти отримуватимуть щомісячну доплату в розмірі 1 тис. грн без необхідності додаткових дій з їхнього боку. Також в уряді планується збільшення цієї доплати до 2 тис. грн із вересня 2025 р., а підвищення діятиме до закінчення воєнного стану.    Про це заявив міністр освіти і науки Оксен Лісовий. Це рішення стосується всіх вчителів, незалежно від стажу, місця роботи (місто чи село) та не потребує додаткових дій з боку педагогів.    Лісовий зазначив, що загальна потреба для виведення заробітної плати вчителів і педагогічних працівників складає близько 300 млрд грн. Проте у бюджеті на цей рік було знайдено лише 12 млрд грн.    Окрім поточної доплати, Міністерство освіти розробило сценарій поступового підвищення зарплат для педагогічних працівників. Лісовий повідомив, що з вересня 2025 р. доплата збільшиться до 2 тис. грн на місяць.    За його словами, такі доплати діятимуть до закінчення воєнного стану в Україні. У разі поліпшення фінансової ситуації, уряд розгляне можливість додаткового підвищення виплат.    Міністр підкреслив, що запроваджена доплата стосується виключно вчителів загальної середньої освіти, оскільки держава має механізм фінансування через освітню субвенцію. Цей механізм покриває заробітні плати для вчителів загальної середньої школи, тоді як інші категорії педагогів, зокрема дошкільники та працівники позашкільної освіти, отримують зарплати від органів місцевого самоврядування.    Бюджетна декларація на найближчі три роки не передбачає індексації мінімальної пенсії. Проте є одна категорія пенсіонерів, яким все ж таки кошти перерахують. В ПФУ кажуть, що деякі громадяни України можуть отримувати спеціальні надбавки до пенсії. Зокрема, йдеться про доплати за віком.    У ПФУ пояснили, що таку доплату нараховують українцям, старшим за 70 років. До того ж загальний розмір пенсії має становити не більше 10 340,35 грн. Така надбавка нараховується автоматично до основної пенсії. Так, надбавка за віком становить: особи від 70 до 74 років - 300 грн; від 75 до 79 років - 456 грн; від 80 років - 570 грн. Також пенсіонери, яким виповнилось 80 років, можуть отримати надбавку на догляд через погіршений стан здоров'я.    Водночас є й такі пенсіонери, яким наступного року можуть призупинити виплати. Це стосується пенсіонерів зі статусом внутрішньо-переміщеної особи (ВПО), які не користувалися рахунками протягом останніх 12 міс. або не пройшли обов’язкову ідентифікацію. Якщо пенсійні виплати не використовувалися протягом року, це може свідчити про те, що людина не перебуває на території України або не потребує фінансової підтримки.  ","https://ua.korrespondent.net/articles/4731643-scho-bude-z-sotsialnoui-dopomohoui-nastupnoho-roku"
"Дівчині з Бразилії видалили 10 кг тканин грудей","2024-11-13 13:44:00","Студентка з Бразилії пройшла операцію зі зменшення грудей, видаливши 10 кг тканин, через що довго страждала від болю та проблем зі здоров’ям.    21-річна студентка Тайнана Маркондес перенесла операцію з видалення 10 кг тканин грудей після того, як за останні місяці вони стрімко збільшилися, повідомляє MSN.    За словами дівчини, кожна її грудь сягнула близько п’яти кілограмів, що спричиняло сильні болі у спині, плечах та шиї, а також обмежувало її у повсякденній активності.    Звернувшись за медичною допомогою, Тейнара проконсультувалася з мамологом, який після аналізів виключив можливість раку. З'ясувалося, що дівчина страждає від такого рідкісного захворювання, як гігантомастія. Згодом дівчина зібрала приблизно 8 тисяч доларів через благодійні пожертви, щоб провести операцію.    Процедура тривала майже 13 годин і включала від'єднання та пересадку сосків та ареол, що призвело до втрати чутливості та неможливості годувати грудьми.    ""Тепер я хочу носити купальник, бігати, робити багато чого,"" - розповіла Тайнана, яка ділиться своїм досвідом у соцмережах.    Раніше повідомлялося, що дівчина заявила, що її груди, які було зменшено під час операції, повернулися до початкового розміру. ","https://ua.korrespondent.net/world/4731640-divchyni-z-brazylii-vydalyly-10-kh-tkanyn-hrudei"
"США збудують завод для виробництва тротилу","2024-11-13 13:42:00","Американці намагатимуться швидко відновити масштабне виробництво тротилу вперше за десятиліття.    Армія США відновить виробництво в країні тротилу (тринітротолуолу) – вибухової речовини, необхідної для виробництва снарядів. Про це напередодні повідомило видання Defense News.    Вказано, що компанія Repkon збудує відповідний завод у штаті Кентуккі за $425 млн.    ""Цей крок швидко відновить масштабне виробництво тринітротолуолу в США – вперше за десятиліття"", – цитує видання заяву центру забезпечення закупівель ЗС США.    Терміни будівництва підприємства у заяві не названо. Але раніше помічник міністра армії США із закупівель, логістики та технологій Даг Буш заявляв, що військові хочуть до кінця 2025 року розширити канали постачання потрібних матеріалів. Буш зазначав, що влада планує побудувати завод з випуску тротилу за 48 місяців.    Раніше США при виробництві снарядів калібру 155 мм при постачанні найважливіших компонентів покладалися лише на невелику кількість виробників. При цьому весь тротил надходив із-за кордону.    З лютого 2022 року армія США намагається диверсифікувати джерела постачання компонентів для 155-міліметрових снарядів.    Раніше цього року у американському Техасі відкрили завод, який виробляє снаряди для України. Мова йде про 30 тисяч боєприпасів для 155-міліметрових гаубиць на місяць.  ","https://ua.korrespondent.net/world/4731639-ssha-zbuduuit-zavod-dlia-vyrobnytstva-trotylu"
"Сибіга обговорив посилення оборони України з євродепутатами","2024-11-13 13:39:00","У Сибіги запланована низка двосторонніх переговорів з високопосадовцями ЄС і НАТО, кандидатами на посади єврокомісарів, депутатами Європарламенту, і ""ключовими союзниками України"".    Міністр закордонних справ Андрій Сибіга обговорив зі депутатами Європарламенту шляхи прискорення вступу України в ЄС, зміцнення оборонного потенціалу та посилення санкцій проти Росії, зокрема її тіньового флоту. Про це глава відомства поінформував на платформі X у середу, 13 листопада.    ""Провів плідну зустріч із депутатами Європарламенту, висловив їм вдячність за тверду підтримку. Серед іншого, ми обговорили шляхи прискорення вступу України в ЄС, зміцнення нашого оборонного потенціалу, а також посилення санкцій проти Росії та, зокрема, її тіньового флоту. Очікуємо, що наступний довгостроковий бюджет ЄС сприятиме розширенню Європейського Союзу"", - повідомив міністр.       A fruitful meeting with @Europarl_EN members. Thanked for their firm support. Discussed ways to speed up Ukraine’s EU accession, strengthen our defense, ramp up sanctions against Russia and its shadow fleet. We expect that the next long-term EU budget will advance EU enlargement. pic.twitter.com/9WHlBVCNB7    Нагадаємо, Сибіга 12-13 листопада перебуватиме з візитом у Брюсселі, де у нього запланована низка двосторонніх переговорів з високопосадовцями ЄС і НАТО, кандидатами на посади єврокомісарів, депутатами Європарламенту, і ""ключовими союзниками України"".  ","https://ua.korrespondent.net/ukraine/4731635-sybiha-obhovoryv-posylennia-oborony-ukrainy-z-yevrodeputatamy"
"Повідомлено підозру клірику УПЦ МП, що нав’язував проросійські погляди","2024-11-13 13:28:00","Священник також поширював у соцмережах дописи, що виправдовують війну Росії проти України. ","https://ua.korrespondent.net/ukraine/4731633-povidomleno-pidozru-kliryku-upts-mp-scho-naviazuvav-prorosiiski-pohliady"
"В Пензі дрони атакували нафтосховище","2024-11-13 13:26:00","Губернатор регіону Володимир Мельниченко підтвердив наліт БпЛА, але традиційно заявив, що ""ніхто не постраждав"".    Дрони атакували нафтосховище у російській Пензі 13 листопада в результаті там був пошкоджений резервуар. Про це повідомляє Astra.    Губернатор регіону Володимир Мельниченко заявив, що область атакували три безпілотники. За його словами дрони нібито ""впали у лісовому масиві і ніхто не постраждав"".    Але в мережі повідомляють, що дрони атакували нафтосховище Комбінат Утьос Росрезерву в Пензі (селище Монтажне).    Російські ЗМІ опублікують кадри ураження резервуара на територію нафтобази.  Комбінат Утьос Росрезерву - займається зберіганням та складуванням нафти та продуктів її переробки.  Пенза лежить в західній частині Росії. У місті проживає близько півмільйона осіб. Відстань від Пензи до кордону з Україною становить понад 700 км.      Як ми вже писали раніше, жителі Саратова повідомляють про пожежу в районі місцевого НПЗ після атаки БПЛА. ","https://ua.korrespondent.net/world/russia/4731632-v-penzi-drony-atakuvaly-naftoskhovysche"
"На Донеччині ліквідували схему для ухилянтів за участі помічника судді","2024-11-13 13:23:00","В одному з Донецьких судів схему уникнення від мобілізації через фіктивне розлучення та встановлення опіки над дітьми.    Помічнику судді на Донеччині повідомили про підозру через схему ухилення від призову через рішення суду з надуманих підстав. Про це повідомляє Офіс Генпрокурора у середу, 13 листопада.    Про підозру повідомлено помічнику судді Мар’їнського районного суду Донецької області за фактами організації незаконного переправлення осіб через державний кордон України (ч. 3 ст. 332 КК України).              Підозрюваний забезпечив ухвалення суддями рішень у цивільних справах за завідомо надуманих обставин. Такі рішення надавали підставу чоловікам для відстрочки від призову на військову службу під час мобілізації.    У ДБР додали, що за 3 тис. дол він забезпечував ухвалення судових рішень щодо розлучення ""клієнта"" та позбавлення батьківських прав його дружини. Так встановлювався факт самостійного виховання та утримання батьком дитини віком до 18 років. Тоді як позовні заяви у цих справах чоловіки навіть не писали та не брали участі у судових засіданнях. Вони отримували вже готові рішення після оплати послуг.      Наразі вирішується питання щодо обрання підозрюваному запобіжного заходу та накладення арешту на майно.    Раніше СБУ ліквідувала нові схеми ухилення від мобілізації, які діяли у різних регіонах України за участі МСЕК.    Нагадаємо, раніше СБУ ліквідували шість схем для ухилення від мобілізації та нелегального виїзду за кордон чоловіків призивного віку. ","https://ua.korrespondent.net/ukraine/4731630-na-donechchyni-likviduvaly-skhemu-dlia-ukhyliantiv-za-uchasti-pomichnyka-suddi"
"Ексзахисник Реалу висловився про бойкот клубом церемонії вручення ЗМ-2024","2024-11-13 12:59:00","Начо Фернандес вважає, що мадридці прийняли неправильне рішення.                              Колишній центрбек мадридського Реалу Начо Фернандес, який наразі представляє кольори саудівської Аль-Кадісії, висловився про бойкот своїм ексклубом церемонї вручення Золотого м'яча.    За словами іспанця, на місті керівництва ""вершкових"" він відвідав би церемонію.    ""Я не збираюсь втручатись у рішення клубу, бо в нього були свої на це причини. Чесно кажучи, я б пішов на цю церемонію.    Я думаю, що проблема в тому, що було штучно створене враження, що Вінісіус виграє, і коли цього не стало, то це було нелегко пережити, бо приз практично був у твоїх руках, але в останню мить організатори кажуть: ""Ні"".    Це, мабуть, дуже важкий удар. Дуже легко сказати зі сторони: ""Так, я б обов'язково поїхав"", але для цього все ж таки треба було перебувати в моменті"".    Також Начо заявив, що для нього найкращим у світі є саме Вінісіус Жуніор.    ""Я б віддав Золотий м'яч Вінісіусу без жодних вагань. Для мене зараз він - номер один у світі. Я дуже радий за Родрі, як за товариша по збірній, як за гравця, яким він є, і як за хорошого хлопця. Я не забираю цю заслугу у Родрі, який також її заслужив.    Я написав Віні і сказав йому, що це зробить його сильнішим. Я не бачив жодного гравця, який зміг би подолати стільки труднощів. Я впевнений, що він виграє нагороду в майбутньому"", - заявив іспанський виконавець.  ","https://ua.korrespondent.net/sport/football/4731626-ekszakhysnyk-realu-vyslovyvsia-pro-boikot-klubom-tseremonii-vruchennia-zm-2024"
"Харків зазнав повторного удару дроном, є поранені","2024-11-13 13:12:00","У Салтівському району зафіксовано потрапляння ворожого БПЛА у багатоквартирний житловий будинок.    Російські агресори завдали ще одного удару безпілотником по Харкову. Наразі відомо про чотирьох постраждалих, написав мер Ігор Терехов у Telegram в середу, 13 листопада.    ""У Салтівському району потрапляння ворожого БПЛА у багатоквартирний житловий будинок. Без пожежі. На дану хвилину інформації щодо постраждалих не надходило"", – повідомив міський голова.    Вже за кілька хвилин він додав, що постраждали дві людини. А трохи згодом кількість поранених зросла до чотирьох.    Це вже другий удар ворожого БПЛА по Харкову за день. Раніше повідомлялося про влучання поблизу торговельного центру в Салтівському районі міста. Тоді обійшлося без постраждалих.  ","https://ua.korrespondent.net/city/kharkov/4731625-kharkiv-zaznav-povtornoho-udaru-dronom-ye-poraneni"
"Тищенка спіймали на порушенні домашнього арешту","2024-11-13 13:09:00","Суд продовжив нардепу Миколі Тищенку запобіжний захід у вигляді цілодобового домашнього арешту ще на два місяці, але його сфотографували на одній з вулиць Києва.        Народного депутата Миколу Тищенка, котрий за рішенням суду перебуває під цілодобовим домашнім арештом, помітили на одній з вулиць Києва. Народний обранець пояснив, що прямував від дому до суду.    Світлину з Тищенком на вулиці опублікували в одному з Телеграм-пабліків. Його впізнали перехожі.      ""Отакої. Тищенка помітили на вулицях Києва, після того, як суд залишив його під цілодобовим домашнім арештом"", - мовиться у повідомленні.    Своєю чергою, вже у своєму Телеграм-каналі Тищенко прокоментував свою появу на вулицях Києва.    ""Коли так вже скучили по Тищенко, що навіть шлях від дому до суду стає найголовнішою сенсацією в країні. Дякую, що не забуваєте;) Все норм, скоро побачимось"", - написав депутат.      Зауважимо, 19 вересня суд продовжив нардепу Миколі Тищенку запобіжний захід ще на два місяці у вигляді цілодобового домашнього арешту.    12 листопада Київський апеляційний суд залишив його під цілодобовим домашнім арештом. За рішенням суду у разі отримання медичної допомоги або необхідності забезпечення особистої безпеки у період дії воєнного стану, шляхом перебування у захисних спорудах на випадок оголошення повітряної тривоги.    Нагадаємо, 25 червня правоохоронці повідомили про підозру Миколі Тищенку за фактом подій у Дніпрі, де 20 червня група невідомих напала на колишнього бійця спеціального підрозділу Kraken Дмитра ""Сина"" Павлова, коли той гуляв із дитиною. На відео видно, що до цього причетна охорона народного депутата Тищенка, з яким Павлов посперечався.  ","https://ua.korrespondent.net/city/kiev/4731623-tyschenka-spiimaly-na-porushenni-domashnoho-areshtu"
"Рютте і Блінкен обговорили зміцнення НАТО та підтримку України","2024-11-13 12:44:00","Держсекретар США сподівається плідного обговорення цих тем з союзниками з НАТО в середу, 13 листопада.    Генсек НАТО Марк Рютте  обговорив з державним секретарем США Ентоні Блінкеном у штаб-квартирі НАТО залучення Росією військ КНДР і подальшу підтримку України. Глава Альянсу заявив про це під час спілкування з пресою в Брюсселі в середу, 13 листопада,    ""Ми маємо зробити більше для того, щоб Україна могла залишатися в боротьбі й була здатна максимально послабити натиск Росії і не дати Путіну домогтися успіху в Україні. Зокрема, про це ми говорили сьогодні вранці, тому що тепер ми бачимо, що північнокорейці активно діють в Україні"", - зазначив він.    За його словами, розгортання солдатів із КНДР становить додаткову загрозу для України, але водночас Путіну ""доводиться платити за це"".    Рютте, наголосив, що ""Євро-Атлантика та Індо-Тихоокеанський регіон - це не два окремі театри"", і те, що відбувається в Україні, впливає на весь світ.    ""Ми маємо робити більше в плані витрат, і ми маємо робити більше, щоб переконатися, що Україна зможе перемогти"", - зазначив Рютте.    Водночас держсекретар США Ентоні Блінкен заявив, що адміністрація Джо Байдена продовжуватиме зміцнювати НАТО та нарощувати допомогу Україні.    За його словами, сьогодні вони з Рютте вони провели ""дуже продуктивну дискусію"" щодо підтримки України.    ""Ми також маємо враховувати, що Альянсу все ще потрібно зробити багато у вимірі зміцнення своєї оборонно-промислової бази, щоб всі його витрати були сфокусовані на необхідних спроможностях"", - сказав держсекретар.    Блінкен зазначив, що нині вже 23 країни-союзники НАТО спрямовують на оборону понад 2% від ВВП, і це є досягненням. Нині треба забезпечити, щоб ці витрати використовувалися якомога більш ефективно.    Держсекретар США сподівається плідного обговорення цих тем з союзниками вже сьогодні, під час зустрічі у форматі Північноатлантичної ради.    Раніше Марк Рютте закликав світову спільноту до рішучішої підтримки України, щоб ""підвищити ціну"" для Путіна та його союзників. ","https://ua.korrespondent.net/world/worldabus/4731622-ruitte-i-blinken-obhovoryly-zmitsnennia-nato-ta-pidtrymku-ukrainy"
"Стало відомо, на якому терміні вагітності перебуває Меган Фокс","2024-11-13 13:09:00","Меган Фокс оголосила про вагітність від репера Machine Gun Kelly. Пара вже знає стать майбутньої дитини, але тримає це в таємниці.    Голлівудська акторка та модель Меган Фокс разом зі своїм нареченим, репером Machine Gun Kelly, чекають на народження дитини. Нещодавно зірка повідомила про вагітність, хоча вже має помітний животик.    Інсайдери розповіли виданню TMZ, що знаменитість наразі на 4-5 місяці вагітності й очікує народження маляти в березні наступного року. Пара вже знає стать дитини, але поки не розкриває цю інформацію.    Здоров’я Меган на даний момент у нормі, що потішило її прихильників, адже раніше вона пережила втрату дитини.    Це буде четверта дитина для Меган - від попереднього шлюбу з актором Браяном Остіном Гріном вона виховує трьох синів: Ноа, Боді та Джорна. Для Machine Gun Kelly ж це буде друга дитина - від попередніх стосунків він має доньку Кейсі.    Раніше повідомлялося, що Кетрін Шварценеггер, донька Арнольда Шварценеггера, втретє стала мамою. ","https://ua.korrespondent.net/lifestyle/4731621-stalo-vidomo-na-yakomu-termini-vahitnosti-perebuvaie-mehan-foks"
"Ідентифіковано росіянина, який зґвалтував неповнолітню на Херсонщині","2024-11-13 12:56:00","","https://ua.korrespondent.net/ukraine/4731618-identyfikovano-rosiianyna-yakyi-zgvaltuvav-nepovnolitnui-na-khersonschyni"
"У Польщі відкривають натівську базу ППО","2024-11-13 12:54:00","База захищатиме Північноатлантичний альянс від потенційних балістичних ракет малої та середньої дальності.    Глава МЗС Польщі Радослав Сікорський повідомив, що США відкривають у країні нову базу протиповітряної оборони для захисту країн НАТО. Про це міністр зазначив у Фейсбук напередодні.    ""13 листопада ми відкриваємо базу протиракетної оборони в Редзіково. У питанні безпеки й зовнішньої політики ми залишаємося єдині, незалежно від наших поглядів. Польсько-американський альянс сильний і залишиться таким"", - повідомив Сікорський.      Своєю чергою,  Wiadomosci пише, що зведену базу ППО Aegis Ashore розробляли насамперед для захисту від Ірану, тож база нібито нездатна захистити від загроз з боку РФ. Видання стверджує, що ППО може бути використана лише для збивання невеликої кількості ракет середньої дальності (близько 1-5 тис. км), які запускають з Близького Сходу.    Нагадаємо, сукупний оборонний бюджет всіх країн-членів НАТО за поточними цінами сягне рекордного показника – майже $1,5 трлн у 2024 році. ","https://ua.korrespondent.net/world/4731617-u-polschi-vidkryvauit-nativsku-bazu-ppo"
"СБУ ліквідувала російського офіцера в Криму - ЗМІ","2024-11-13 12:42:00","Валерій Транковський неодноразово віддавав накази на ракетні обстріли українських міст, стверджують джерела.      Служба безпеки України ліквідувала в тимчасово окупованому Севастополі керівника штабу 41 бригади ракетних кораблів ЧФ РФ Валерія Транковського. Про це у середу, 13 листопада, повідомила Українська правда з посиланням на співрозмовника в спецслужбах.    За його словами, цей офіцер був ""абсолютно законною ціллю з точки зору законів та звичаїв ведення війни"".    ""Транковський – воєнний злочинець, який віддавав накази на пуски крилатих ракет з акваторії Чорного моря по цивільним об'єктам в Україні. Зокрема, він обстріляв Вінницю Калібрами в липні 2022 року. Тоді загинуло 29 мирних жителів. Також покидьок неодноразово обстрілював Одесу та інші мирні міста, через що загинуло багато цивільних"" – розповів співрозмовник.    Раніше у середу стало відомо, що у Севастополі вибухнула машина, за кермом якої був військовий. Йому відірвало ноги і він помер від втрати крові. ","https://ua.korrespondent.net/ukraine/4731613-sbu-likviduvala-rosiiskoho-ofitsera-v-krymu-zmi"
"Прикордонники Литви перехопили 14 метеокуль з цигарками з Білорусі","2024-11-13 12:29:00","","https://ua.korrespondent.net/world/4731612-prykordonnyky-lytvy-perekhopyly-14-meteokul-z-tsyharkamy-z-bilorusi"
"Естонія створить ""стіну від дронів"" на кордоні з Росією","2024-11-13 12:39:00"," Мета полягає в тому, щоб створити на східному кордоні і в чотирьох великих містах можливість виявлення всіх об'єктів, що низько летять.    Департамент поліції та прикордонної охорони Естонії планує зведення ""стіни від дронів"", щоб отримати повну картину, які саме безпілотники літають на кордоні з Росією та у великих містах країни. Про це повідомляє ERR у середу, 13 жовтня.    Керівниця Бюро прикордонного управління департаменту поліції та прикордонної охорони Іві Калмус пояснила, що Естонія має можливість бачити дрони і при необхідності збивати їх, однак цього недостатньо.    Зокрема ЗМІ не раз повідомлял про виявлення безпілотників над об'єктами критичної інфраструктури.    Тож мета полягає в тому, щоб створити на східному кордоні і в чотирьох великих містах можливість виявлення всіх об'єктів, що низько летять.    Калмус зазначила, що для виявлення безпілотників можна використовувати акустичну зв'язок, радіомоніторинг, камери та радари та інші засоби зв'язку та знищення дронів.    Зауважується, що початок зведення ""стіни від дронів"" запланували на початок 2025 року.    Уряд зобов'язався підтримати проєкт на суму близько 12 мільйонів євро протягом наступних трьох років. Очікується підтримка з цільових фондів Євросоюзу.    Нагадаємо, Естонія розпочне будівництво лінії оборони на кордоні з Росією у 2025 році. У межах проєкту облаштують 600 бункерів.  ","https://ua.korrespondent.net/world/4731611-estoniia-stvoryt-stinu-vid-droniv-na-kordoni-z-rosiieui"
"FIFA планує розширити вплив VAR","2024-11-13 12:25:00","Головний керівний орган футболу хоче додати можливість, яка вже є у багатьох інших видах спорту.    ФІФА планує реформувати використання системи VAR у футболі.    Як повідомляє ESPN, посилаючись на П'єрлуїджі Колліну, організація планує розширити повноваження VAR, даючи можливість тренерам просити суддю переглянути той чи інший момент завдяки цій системі.    Колліна каже, що у тренерів буде обмежена кількість можливостей на гру, і, якщо суддя не змінить свого рішення після перегляду, то ця можливість ""згорить"".    Колишній італійський арбітр також відзначив, що спершу цю систему введуть в ""лігах з меншою кількістю ресурсів"", ніж топові чемпіонати.    Зазначимо, що аналогічна система працює в хокеї та баскетболі. Також так звані челленджі можна брати в тенісі, але там їх бере сам гравець, а не тренер.  ","https://ua.korrespondent.net/sport/football/4731609-FIFA-planuie-rozshyryty-vplyv-VAR"
"В Києві дівчина випала з вікна поруч з ТЦ","2024-11-13 11:59:00","Речник поліції столиці Дмитро Грищенко підтвердив інформацію про інцидент, що стався коло торгового центру Олімпійський.     Дівчина випала з вікна неподалік торгового центру Олімпійський у Києві. Нині встановлюються деталі події. Про це повідомив речник поліції Києва Дмитро Грищенко в коментарі УНН.    Посадовець підтвердив інформацію про те, що дівчина випала з вікна поруч з ТЦ Олімпійський. На місці працюють правоохоронці.    За його словами, деталі трагедії буде відомо згодом.    Раніше ми вже писали, що дворічна дівчинка випала з вікна в одній із багатоповерхівок Дарницького району Києва. ","https://ua.korrespondent.net/kyiv/4731606-v-kyievi-divchyna-vypala-z-vikna-poruch-z-tts"
"На Буковині затримали правоохоронців за допомогу ухилянтам","2024-11-13 12:27:00","Правоохоронці забезпечували безперешкодний перетин кордону поза пунктом пропуску на межі Івано-Франківської та Чернівецької областей.    На Івано-Франківщинівикрили двох правоохоронців та мешканця Буковини, які переправляли через кордон чоловіків призовного віку.Про це інформує пресслужба ДБР у середу, 13 листопада.    Ціна послуги складала в середньому 7 тисяч доларів. Підшукував клієнтів цивільний, а правоохоронці забезпечували безперешкодний перетин кордону поза пунктом пропуску на межі Івано-Франківської та Чернівецької областей.    Клієнтів автомобілем поза блокпостами довозили безпосередньо до державного кордону. Далі їм надавали детальні інструкції, як пішки перетнути кордон з Румунією. Навчали, як поводитись, і що говорити у разі затримання прикордонниками.    У серпні вони переправили першого клієнта. З того часу вони встигли переправити щонайменше трьох осіб.              Фігурантам повідомлено про підозру в організації незаконного переправлення осіб через державний кордон України(ч. 3 ст. 332 КК України).    Нині суд обрав їм запобіжні заходи у вигляді тримання під вартою з можливістю внесення застави у 242 тис. грн.    Раніше Служба безпеки та слідчі Національної поліції ліквідували нові схеми ухилення від мобілізації, які діяли у різних регіонах України за участі МСЕК. ","https://ua.korrespondent.net/ukraine/4731604-na-bukovyni-zatrymaly-pravookhorontsiv-za-dopomohu-ukhyliantam"
"У Харкові ""приліт"" біля торговельного центра","2024-11-13 12:19:00","Поряд із торговельним центром пошкоджено більше 20 припаркованих машин і контактну мережу тролейбуса.    Російські агресори атакували безпілотником Салтівський район Харкова. Удар припав поблизу одного з торговельних центрів, повідомив мер Ігор Терехов у Telegram в середу, 13 листопада.    ""Приліт ворожого БПЛА у Салтівському районі. Удар прийшовся поблизу одного з торговельних центрів. Пошкоджені припарковані поряд з ним авто та скління будівлі. На місце виїхали усі відповідні служби"", – написав він.    Трохи пізніше Терехов додав, що поряд із ТЦ пошкоджено більше 20 припаркованих машин і контактну мережу тролейбуса.    ""Станом на зараз без загиблих та постраждалих"", – додав міський голова.    Як відомо, 12 листопада росіяни вперше застосували для ударів по Харкову дрони Молнія. Тоді постраждали троє людей.  ","https://ua.korrespondent.net/city/kharkov/4731603-u-kharkovi-prylit-bilia-torhovelnoho-tsentra"
"Пол приголомшив вибором наступного суперника після Тайсона","2024-11-13 11:59:00","","https://ua.korrespondent.net/sport/other/4731597-pol-pryholomshyv-vyborom-nastupnoho-supernyka-pislia-taisona"
"Названо найсексуальнішого чоловіка 2024 року","2024-11-13 12:13:00","Зірка Офісу Джон Кразінські став найсексуальнішим чоловіком року за версією People, хоча сам вважав це розіграшем.    Американський журнал People обрав найсексуальнішого чоловіка 2024 року, і цим титулом удостоїв актора та режисера Джона Кразінські.    Відомий за ролями в серіалі Офіс та фільмі Ліцензія на одруження, артист зізнався, що новина його вразила і спершу здалася розіграшем.    ""Просто миттєве відключення, насправді. Нуль думок. Окрім того, що, можливо, мене розігрують. Я не прокидаюся з думкою: ""Невже це той день, коли мене назвуть найсексуальнішим чоловіком планети?"" І все ж це був день, коли ви, хлопці, зробили це. Ви, хлопці, дійсно підняли планку для мене"" - поділився актор із журналом.    Джон Кразінські з 2010 року перебуває у шлюбі з британською акторкою Емілі Блант, з якою виховує двох дітей. Дізнавшись про новий титул чоловіка, Блант пожартувала, що готова обклеїти стіни будинку обкладинками журналу з його зображенням.    Раніше повідомлялося, що актор Аарон Тейлор-Джонсон, який розглядається на роль наступного Джеймса Бонда, очолив рейтинг найкрасивіших чоловіків світу. ","https://ua.korrespondent.net/lifestyle/4731598-nazvano-naiseksualnishoho-cholovika-2024-roku"
"Південна Корея, США та Японія проведуть спільні навчання Freedom Edge","2024-11-13 12:13:00","У маневрах будуть задіяні різні військові кораблі та літаки, включаючи американський авіаносець George Washington, есмінець Південної Кореї ROKS Seoae Ryu Seong-ryong і японський есмінець JS Haguro.    США, Японія та Південна Корея проведуть масштабні військові навчання Freedom Edge. Країни залучить до навчань військові літаки та кораблі. Про це повідомляє Yonhap у середу, 13 листопада.    Об’єднаний комітет начальників штабів Південної Кореї повідомив, що 13 листопада розпочнуться триденні навчання у межах зміцнення співпраці через поглиблення співпраці КНДР з Росією.    Навчання відбудуться в міжнародних водах на південь від південнокорейського курортного острова Чеджу. Це вже другі такі навчання. Перші відбулися чотири місяці тому, проведені відповідно до угоди, досягнутої лідерами націй минулого року.    У другому раунді навчань Freedom Edge будуть задіяні різні військові кораблі та літаки, включаючи американський авіаносець George Washington, есмінець Південної Кореї ROKS Seoae Ryu Seong-ryong і японський есмінець JS Haguro.    Маневри охоплюватимуть низку напрямків, включаючи протиповітряну оборону, протиракетну оборону, протичовнову боротьбу, перекриття на морі та оборонну кіберпідготовку.    У серпні минулого року президент Юн Сук Йоль, президент США Джо Байден і тодішній прем’єр-міністр Японії Фуміо Кісіда погодилися регулярно проводити щорічні тристоронні навчання під час саміту в Кемп-Девіді в межах зусиль зі стримування ядерної та ракетної загрози з боку Північної Кореї.    Нагадаємо, Північна Корея провела випробувальний запуск міжконтинентальної балістичної ракети.    Додамо, НАТО в понеділок, 14 жовтня, розпочало щорічні ядерні навчання Steadfast Noon. ","https://ua.korrespondent.net/world/4731596-pivdenna-koreia-ssha-ta-yaponiia-provedut-spilni-navchannia-Freedom-Edge"
"ЄС видав рекордне число дозволів на проживання - найбільше українцям","2024-11-13 11:44:00","Первинний дозвіл на проживання дозволяє іноземцям проживати в ЄС протягом певного періоду часу та з певною метою.    Країни Європейського союзу в 2023 році видали рекордну кількість так званих первинних дозволів на проживання для громадян третіх країн - 3,7 мільйона - найвищий показник з початку збору даних у 2013 році. Про це повідомляє Euronews.    Первинний дозвіл на проживання дозволяє іноземцям проживати в ЄС протягом певного періоду часу та з певною метою: для роботи, навчання, за сімейними обставинами або гуманітарними причинами.    У 2023 році найбільше дозволів дістали громадяни України (307 313), а також білоруси (281 279) та індійці (207 966). Крім того, значна частка припадає й на росіян: 116 142 дозволи. Більшість із них за сімейними обставинами.    Дозволи на роботу становили 33,8% від загальної кількості, за ними йдуть дозволи за сімейними обставинами (26,4%), ""гуманітарні та інші причини"" (25,6%) та дозвіл на здобуття освіти (14,3%).    Найбільше дозволів на здобуття освіти було видано у 2022 році (+63 674). Найбільшу кількість їх дістали індійці (38 157), китайці (35 620) та американці (26 821).    Марокканці лідирують у списку дозволів за сімейними обставинами, на їхню частку припадає понад 50%, тоді як білоруси (148 957), сирійці (127 043), афганці (97 339) та українці (53 186) здобули найбільше дозволів з гуманітарних причин.    Як відомо, в Норвегії з 27 вересня скасовано автоматичне отримання захисту для українських біженців із шести областей України - Львівської, Волинської, Закарпатської, Івано-Франківської, Тернопільської та Рівненської. ","https://ua.korrespondent.net/world/worldabus/4731595-yes-vydav-rekordne-chyslo-dozvoliv-na-prozhyvannia-naibilshe-ukraintsiam"
"В Україні проведуть ""імпортозаміщення"" продуктів","2024-11-13 12:00:00","Українським продуктам буде віддаватися пріоритет у державних закупівлях, зазначили в Мінагрополітики.    Українські урядовці розпочинають політику ""реального імпортозаміщення"" в сфері продовольства. Вирішили почати з риби. Про це у середу, 13 листопада, повідомило Мінагрополітики з посиланням на очільника відомства Віталія Коваля.    За його словами, в структурі державних закупівель велика частина – імпортні продукти харчування. Зокрема, рибу державні структури сьогодні в більшості постачають з-за кордону.    Коваль вважає, що в раціоні тих, хто закуповує продовольство за державні кошти, повинна бути українська риба. При цьому лише минулого року державою було закуплено імпортної риби на майже 40 млрд гривень. Мова йде про хек, пангасіус та інші.    ""Наша мета – змінити політику державних закупівель на користь української риби. Наприклад, в раціоні ЗСУ хек можна замістити товстолобом і білим амуром. Ми вже маємо підтвердження головного дієтолога МОЗ, що за енергетичними цінностями ці види риби не поступаються імпортним. Це позитивно вплине на платіжний баланс країни, створить додатковий попит на вирощену в Україні рибу та дасть поштовх для розвитку галузі"", – заявив Коваль.    Він додав, що патріотизм повинен проявлятися у всіх сферах, а економічна – не виключення.  ","https://ua.korrespondent.net/business/economics/4731593-v-ukraini-provedut-importozamischennia-produktiv"
"Тридцяти російським авіакомпаніям загрожує банкрутство","2024-11-13 11:55:00","","https://ua.korrespondent.net/world/russia/4731591-trydtsiaty-rosiiskym-aviakompaniiam-zahrozhuie-bankrutstvo"
"Чухаджян назвав бажаних суперників після поразки від Енніса","2024-11-13 11:29:00","Український напівсередньоваговик не проти знову взяти участь у титульних боях.                Український боксер Карен Чухаджян висловився про свій програний реванш проти володаря пояса IBF у напівсередній вазі Джарона Енніса та поділився планами на майбутнє.    За його словами, він хотів би вийти на чемпіонів інших організацій у дивізіоні.    ""Енніс - крутий боксер. Ми очікували, що він буде агресивнішим, нам обом було що доводити, і цей поєдинок вийшов видовищним. Сподіваюся, вам сподобалося.    Я залишаюся у напівсередній вазі. Ми поговоримо з промоутером та вирішимо. Зараз я хочу відпочити та зустрітися з моєю дитиною. Це мене мотивувало. Я бився не лише за себе, а й за свою сім'ю.    Із ким би побився, якщо вибрати будь-кого? Точно вже не Еніс. Будь-який чемпіон: Барріос, Станіоніс, Норман"", - сказав Чухаджян у коментарі ESNEWS.  ","https://ua.korrespondent.net/sport/boks/4731589-chukhadzhian-nazvav-bazhanykh-supernykiv-pislia-porazky-vid-ennisa"
"В обмінниках триває подорожчання долара","2024-11-13 11:36:00","Середній курс продажу готівкового долара піднявся до 41,75 гривні, а курс євро впав до 44,55 гривні.    Курс гривні продовжує знижуватись відносно долара і зміцнюватись щодо євро на готівковому ринку. Про це повідомляє РБК-Україна з посиланням на дані моніторингу у середу, 13 листопада.    Так, середній курс продажу долара в Україні піднявся ще на 5 копійок до 41,75 гривні, курс євро впав на 10 копійок до 44,55 гривні.    Сьогодні обмінні пункти купують долар у середньому по 41,25 гривні, а євро – по 43,85 гривні.    На міжбанку американська валюта перебуває на рівні 41,40-41,43 грн/долар (купівля-продаж) – зростання на 1 копійку порівняно із закриттям у попередній день.    Вчора Нацбанк підвищив курс долара до гривні на середу після зниження три дні поспіль – 41,3763 грн (+0,0782 грн). Офіційний курс євро становить 43,9416 грн (-0,0533 грн).    Нагадаємо, вже тиждень курс євро знижується на світовому ринку після перемоги Дональда Трампа на виборах у США.  ","https://ua.korrespondent.net/business/financial/4731586-v-obminnykakh-tryvaie-podorozhchannia-dolara"
"Нацвідбір на Євробачення-2025: Суспільне отримало майже 400 заявок","2024-11-13 11:33:00","Україна отримала 369 заявок на нацвідбір Євробачення-2025, включно з заявками із закордону.    Суспільне мовлення отримало 369 заявок від 304 українських виконавців і гуртів на участь у національному відборі Євробачення-2025.    Прийом заявок тривав із 17 вересня до 10 листопада, а серед поданих робіт було 374 пісні, адже деякі артисти пропонували кілька композицій.    У нацвідборі змагатимуться 232 сольні виконавці та 72 гурти, а до числа заявників увійшли й артисти з-за кордону, зокрема зі Швеції, Німеччини, Польщі, США, Франції, Іспанії та Великої Британії. Після попереднього відбору буде сформовано лонглист із 20 учасників, які продовжать боротьбу в нацвідборі.    До 20 грудня планується визначити 9 фіналістів, а ще один фіналіст буде обраний онлайн-голосуванням серед учасників, які не увійшли до списку. Повний список фіналістів оголосять до 17 січня 2025 року.    Нагадаємо, Євробачення-2025 пройде у Базелі, Швейцарія.    Раніше повідомлялося, організатори пісенного конкурсу Євробачення запровадили нові правила. ","https://ua.korrespondent.net/showbiz/music/4731584-natsvidbir-na-yevrobachennia-2025-suspilne-otrymalo-maizhe-400-zaiavok"
"Причетному до витоку секретних даних про війну в Україні винесли вирок","2024-11-13 11:59:00","Військовослужбовця Нацгвардії штату Массачусетс Джека Тейшейра засудили до 15 років тюремного ув'язнення.    Військовослужбовця Нацгвардії штату Массачусетс Джека Тейшейра звинуваченого за витік секретних військових документів Пентагону про війну РФ в Україні у вівторок, 12 листопада, було засуджено до 15 років ув'язнення. Про це повідомляє АР в середу, 13 листопада.    Тейшейра ніяк не відреагував на вирок, винесений окружним суддею США. Раніше, в березні цього року, він визнав себе винним за шістьма пунктами звинувачення в умисному зберіганні і передачі інформації, яка стосувалась національної оборони.    Витік поставив під загрозу національну безпеку країни, наразив на небезпеку інших військовослужбовців і зашкодив відносинам США з союзниками, зазначили прокурори.    Помічник прокурора США вимагав майже 17 років позбавлення волі з огляду на ""історичну"" шкоду від порушення Тейшейри, яка полягала в наданні допомоги супротивникам Америки і завданні шкоди її союзникам.    Адвокати просили 11 років ув'язнення, хоч і визнаючи його дії злочинними, але наполягаючи на тому, що вони ніколи не мали на меті ""завдати шкоди Сполученим Штатам"". Крім того, вони наголошували, що Тейшера не мав судимостей.    Тейшейру арештували у квітні 2023 року після того, як у соціальних мережах з’явилися численні фотокопії секретних документів Пентагону, які розкрили таємні дані щодо оцінки війни Росії в Україні, в тому числі інформацію про пересування військ в Україні та про забезпечення українських військ матеріально-технічними засобами.    Нагадаємо, в березні Джек Тейшейра досяг угоди з федеральними прокурорами про визнання своєї провини. ","https://ua.korrespondent.net/world/4731581-prychetnomu-do-vytoku-sekretnykh-danykh-pro-viinu-v-ukraini-vynesly-vyrok"
"СБУ затримала агента ГРУ, який планував убивства військових","2024-11-13 11:23:00","","https://ua.korrespondent.net/ukraine/4731580-sbu-zatrymala-ahenta-hru-yakyi-planuvav-ubyvstva-viiskovykh"
"Вийшов перший трейлер фільму Бріджит Джонс","2024-11-13 11:15:00","Четверта частина культової франшизи про Бріджит Джонс - героїня шукає кохання після втрати чоловіка та відкриває нову сторінку в житті.    Студія Universal випустила перший трейлер до фільму Бріджит Джонс. У захваті від хлопця - четвертої частини історії про невгамовну британку Бріджит Джонс.    Зіркова Рене Зеллвегер знову втілить головну героїню, яка тепер стикається з новими викликами: після втрати чоловіка, Марка Дарсі, вона самостійно виховує двох синів та намагається знайти кохання в сучасних реаліях - у додатках для знайомств. Там Бріджит починає роман із молодим чоловіком, якого зіграв Лео Вудолл.    До акторського складу приєднається й Г’ю Грант у ролі колишнього залицяльника Бріджит, Деніела Клівера.    Світова прем'єра фільму призначена на День всіх закоханих, 14 лютого 2025 року, що обіцяє зробити це свято ще романтичнішим для шанувальників Джонс і її незмінних пригод.      Раніше повідомлялося, що кінокомпанія Universal Pictures оголосила, що зйомки четвертого фільму про Бріджит Джонс розпочнуться у травні 2024 року. ","https://ua.korrespondent.net/showbiz/cinema/4731578-vyishov-pershyi-treiler-filmu-bridzhyt-dzhons"
"Тайсон розкрив особливості підготовки до бою з Полом","2024-11-13 10:58:00","Легендарний боксер розповів, що змінилося з часів його активної кар'єри.                      Колишній абсолютний чемпіон світу у надважкій вазі Майк Тайсон висловився про поєдинок проти  блогера-боксера Джейка Пола.    58-річний легендарний боксер розповів, що змінилося у його підготовці до бою порівняно з часами активних виступів.    ""Я справляюся з реальністю та розумію, що мені доведеться битися з цим хлопцем певним чином.    Єдина відмінність від підготовки до поєдинків у минулому в тому, що зараз мені роблять більше масажів. Так, цього разу багато терапії.    Можу сказати, що я був народжений, щоб битися на рингу. Я народився, щоб розпродавати стадіони. Це те, що я хотів робити все своє життя"", - наводить слова Тайсона Boxing News 24.    Нагадаємо, що бій Тайсон - Пол відбудеться 15 листопада в Арлінгтоні, США.  ","https://ua.korrespondent.net/sport/boks/4731576-taison-rozkryv-osoblyvosti-pidhotovky-do-boui-z-polom"
"В Криму підірвали в машині російського офіцера","2024-11-13 10:48:00","Гауляйтер окупованого Севастополя Михайло Развожаєв підтвердив ліквідацію російського військового.    Автомобіль вибухнув в тимчасово окупованому Севастополі. В результаті інциденту було ліквідовано російського загарбника. Про це повідомляють російські соцмережі, що виклали відео з місця події у середу, 13 листопада.    ""Внаслідок вибуху в Севастополі загинув начальник штабу 41-ї бригади ракетних кораблів і катерів ЧФ, капітан I рангу Валерій Т... За офіцером стежили близько семи днів"", - повідомляє Mash.    Вибухівку було закріплено на днищі автомобіля з боку водія. Вибух відбувся майже о 10 ранку, коли військовослужбовець рухався в потоці на вулиці Тараса Шевченка.    Медики прибули на місце протягом п'яти хвилин, але врятувати водія не змогли - він помер від поєднаних травм та крововтрати. Вибухом загарбнику відірвало обидві ноги.    ""47-річний капітан – випускник Санкт-Петербурзької військово-морської академії імені Кузнєцова, з грудня 2023 року перебуває в українських списках. Основна версія слідства на даний момент – замовне вбивство"", - йдеться в повідомленні.    Гауляйтер окупованого росіянами Севастополя Михайло Развожаєв підтвердив ліквідацію російського військового, зазначає Astra. За його словами, врятувати його не вдалося.    Нині з'ясовуються обставини вибуху, ""але очевидно, що не можна виключати можливість диверсії"", - сказав Развожаєв.       ","https://ua.korrespondent.net/ukraine/4731574-v-krymu-pidirvaly-v-mashyni-rosiiskoho-ofitsera"
"Перший сніг випав у низці областей України","2024-11-13 10:59:00","У Львівській, Рівненській, Волинській, Тернопільській, Івано-Франківській областях випав сніг.      У низці регіонів України в середу, 13 листопада, випав перший сніг. Українці активно публікують в соцмережах фото та відео засніжених вулиць.    Сніг зафіксували зокрема у Львівській, Рівненській, Волинській, Тернопільській, Івано-Франківській областях.     У ДСНС нагадали, що водіям при ожеледиці варто бути вкрай уважними. Зокрема: дотримуватись швидкісного режиму, дистанції та відмовлятись від ризикованих маневрувань, які при несприятливих погодних умовах можуть призвести до створення аварійних ситуацій.            ","https://ua.korrespondent.net/ukraine/4731571-pershyi-snih-vypav-u-nyztsi-oblastei-ukrainy"
"В Амстердамі розпочали масштабну реставрацію Нічної варти Рембрандта","2024-11-13 10:57:00","Вперше відвідувачі Державного музею в Амстердамі можуть спостерігати за процесом реставрації легендарної Нічної варти в реальному часі.    У Державному музеї Амстердама стартувала масштабна реставрація шедевра Рембрандта - картини Нічна варта, повідомляє ВВС.    Вісім реставраторів працюватимуть у спеціальній скляній камері прямо перед відвідувачами, які можуть спостерігати за процесом. Перед початком реставрації команда провела п'ять років ретельних досліджень, використовуючи сучасні технології, зокрема цифрову візуалізацію та штучний інтелект, щоб зберегти цінність оригіналу.    ""Зняття лаку відкриє багату на події історію ""Нічної варти"". Публіка матиме унікальну можливість спостерігати за цим процесом зблизька"", - зазначив генеральний директор Рейксмузею Тако Діббітс. Лак, нанесений під час реставрації 1975-76 років, видалятимуть за допомогою мікрофібрових серветок і ватних тампонів. Цей метод ретельно тестували на інших полотнах.    Відоме полотно Рембрандта 1642 року спочатку називалося Рота ополчення ІІ округу під командуванням капітана Франса Баннінка Кока, але згодом отримало назву Нічна варта через темний лак, який створював ілюзію нічного зображення.    Картина також зазнавала численних атак: у 1911 і 1975 роках її різали ножем, а в 1990 році оббризкали кислотою. Завдяки швидким діям музейного персоналу постраждав лише шар лаку.    Ця реставрація стане найбільшою за всю історію, що підкреслює значущість збереження цього всесвітньо відомого твору мистецтва для майбутніх поколінь. Публикация от Rijksmuseum (@rijksmuseum)    Раніше повідомлялося, що поліція Нідерландів затримала чоловіка, підозрюваного у вчиненні вибуху в художній галереї Mpv та викраденні двох робіт художника Енді Воргола.  ","https://ua.korrespondent.net/world/4731569-v-amsterdami-rozpochaly-masshtabnu-restavratsiui-nichnoi-varty-rembrandta"
"Україна отримала $1,35 млрд гранту від США","2024-11-13 10:55:00","Пряма бюджетна підтримка від США з лютого 2022 року сягнула 28,2 млрд доларів. Це – найбільша фінансова допомога Україні серед усіх країн світу.    Україна отримала від США грант у розмірі $1,35 млрд. Про це повідомив прем'єр-міністр Денис Шмигаль у Telegram в середу, 13 листопада.    ""Уряд США спрямував фінансування через Агентство США з міжнародного розвитку (USAID) та в координації з Міністерством фінансів США, Державним департаментом США"", – написав він.    За словами глави уряду, ці кошти будуть спрямовані на пріоритетні гуманітарні та соціальні програми.    У свою чергу Мінфін повідомив, що у поточному році бюджетна підтримка від США передбачена у розмірі 7,8 млрд доларів, із яких вже мобілізовано 5,2 млрд доларів. При цьому пряма бюджетна підтримка від США з лютого 2022 року сягнула 28,2 млрд доларів. Це – найбільша фінансова допомога Україні серед усіх країн світу.  ","https://ua.korrespondent.net/business/financial/4731568-ukraina-otrymala-135-mlrd-hrantu-vid-ssha"
"Ярмолюк зізнався, що йому сказав Ребров після дебютного виклику в збірну","2024-11-13 10:31:00","Хавбек Брентфорда поділився враженнями від першого перебування у розташуванні головної команди країни.    Півзахисник Брентфорда Єгор Ярмолюк прокоментував свій дебютний виклик до збірної України.    20-річний футболіст раніше був включений до заявки національної команди на майбутні матчі Ліги націй з Грузією та Албанією.    ""Мене привітали всі одноклубники та тренер у Бренфорді. Усі дуже раді за мене і приємно привітали.    У збірній прийняли мене добре. Гравці, тренери. Зі мною поговорили, прийняли мене добре та привітали.    У національній збірній, я вважаю, що це сто відсотків найкращі гравці з усієї країни. А у молодіжній - це більше ротації, а тут уже більш укомплектований склад. Для мене честь потрапити сюди.    Для мене буде успіхом дебютувати за збірну та виграти дві гри.    Який номер я хочу взяти? Дуже рано про це думати. Бо я наймолодший - який дадуть, такий і візьму.    Чи була розмова з Ребровим про виклик? Привітав мене, сказав, щоби без мандражика, усе буде добре"", - розповів Ярмолюк у коментарі пресслужбі УАФ.    Нагадаємо, що у суботу, 16 листопада, збірна України у п'ятому турі групового раунду Ліги націй у Батумі на стадіоні Adjara Bet Arena зустрінеться з Грузією. Стартовий свисток у зустрічі пролунає о 19:00 за київським часом.  ","https://ua.korrespondent.net/sport/football/4731566-yarmoluik-ziznavsia-scho-yomu-skazav-rebrov-pislia-debuitnoho-vyklyku-v-zbirnu"
"Зеленський відреагував на атаку РФ по Україні","2024-11-13 10:42:00","Глава держави заявив про ефективну відповідь ППО на російський терор і подякував західним партнерам за допомогу.    Президент Володимир Зеленський відреагував на російський комбінований удар по Україні та розповів про ефективну відповідь від ППО. Про це глава держави написав у Telegram вранці у середу, 13 листопада    ""Сьогодні вранці був черговий комбінований удар Росії по наших містах, і була ефективна відповідь на нього від нашої ППО. Збили російські ракети, зокрема балістику, крилаті ракети, що атакували Київ, а також дрони. Загалом близько 90 ударних дронів атакували Україну"", – написав він.    Зеленський підкреслив, що важливо, що в наших військових є чим захищати країну від російського терору. Він подякував кожному з партнерів, хто допомагає.    ""Вчасно постачати протиракети для нашої ППО, виконувати домовленості щодо захисних систем, щодо виробництва й постачання РЕБ – це, без перебільшення, бути рятівниками людей. Кожен такий прояв ефективності нашої ППО – це збережені життя, захищена інфраструктура. І що більше буде результатів у наших воїнів, то ближчим буде закінчення війни. Саме так досягається мир завдяки силі"", – наголосив президент.  ","https://ua.korrespondent.net/ukraine/4731564-zelenskyi-vidreahuvav-na-ataku-rf-po-ukraini"
"Богачук назвав фаворита реваншу Усик - Ф’юрі","2024-11-13 09:59:00","Український боксер припускає два варіанти розвитку подій, але в переможці впевнений.          Колишній тимчасовий чемпіон світу за версією WBC у першій середній вазі Сергій Богачук поділився очікуваннями від реваншу між володарем титулів WBC, WBA та WBO у надважкому дивізіоні Олександром Усиком з Тайсоном Ф'юрі.    Український боксер, який також вийде в ринг в андеркарді цього поєдинку, вважає, що другий бій може скластися по-різному, але переможцем з нього має вийти його співвітчизник.    ""Тут багато хто помиляється, адже Фʼюрі не можна недооцінювати. Він може вийти і ""запороти"" бій, як це зробив з Нганну, а може вийти підготовленим і з ним буде важко боксувати. Тобто, він також непередбачуваний боксер, який може десь ""похалявити"".    Загалом два варіанти може бути: перший - це якщо Фʼюрі добре підготується, то буде важкий бій, але Усик переможе його за очками, другий - це Фʼюрі не підготується належним чином, і Олександр виграє в нього достроково.    У будь-якому разі буде перемога Усика, але або нокаутом, або ж трохи доведеться попотіти"", - сказав Богачук у коментарі Ukrsport.pro.    Реванш Усик - Ф'юрі відбудеться 21 грудня у столиці Саудівської Аравії Ер-Ріяді. У травні цього року у бою за звання абсолютного чемпіона українець здобув перемогу над британцем роздільним рішенням суддів.  ","https://ua.korrespondent.net/sport/boks/4731561-bohachuk-nazvav-favoryta-revanshu-usyk-fuiri"
"США передали Україні 83% з обіцяних снарядів та 67% з ППО","2024-11-13 10:31:00","","https://ua.korrespondent.net/world/4731560-ssha-peredaly-ukraini-83-z-obitsianykh-snariadiv-ta-67-z-ppo"
"ППО знищила балістичні ракети і десятки дронів","2024-11-13 10:21:00","Ворожий повітряний напад відбивали зенітні ракетні війська, авіація, підрозділи РЕБ і мобільні вогневі групи.        У ніч на середу російські агресори здійснили масштабну атаку на Україну ракетами різних типів і ударними безпілотниками. Більшість цілей було збито, або локаційно втрачено, повідомили Повітряні сили ЗСУ 13 листопада.    Загалом ворог задіяв 96 засобів повітряного нападу (без урахування КАБ):     2 зенітні керовані ракети С-300 із Курської обл. РФ – по Сумщині;     2 крилаті ракети Х-101 із стратегічних бомбардувальників Ту-95МС, район пусків — Каспійське море;     2 балістичні ракети Іскандер-М/KN-23 район пусків Воронезька обл. РФ;     90 ударних БпЛА типу Shahed та безпілотників невстановленого типу із районів російських міст Курськ, Приморсько-Ахтарськ і Орел.    Повітряний напад відбивали зенітні ракетні війська, авіація, підрозділи РЕБ і мобільні вогневі групи.    ""Станом на 10.00 підтверджено збиття двох крилатих ракет Х-101, двох балістичних ракет Іскандер-М/KN-23 та 37-ми БпЛА противника у Київській, Полтавській, Житомирській, Сумській, Черкаській, Запорізькій, Чернігівській та Кіровоградській областях"", – йдеться у повідомленні.    Також 47 ворожих безпілотників локаційно втрачено у різних регіонах України (зазвичай це відбувається під впливом засобів РЕБ), два БпЛА вийшли з повітряного простору України у напрямку Білорусі та Росії. Ще два безпілотники знаходяться в повітрі. По ним триває бойова робота.  ","https://ua.korrespondent.net/ukraine/4731557-ppo-znyschyla-balistychni-rakety-i-desiatky-droniv"
"Свята 13 листопада 2024 року: що не можна робити в цей день","2024-11-13 10:17:00","Сьогодні, 13 листопада 2024 року, Всесвітній день доброти. До Нового року залишилося 48 днів.    13 листопада - 317-й день року (318-й у високосні роки) у григоріанському календарі. До кінця року залишається 48 днів.  Які свята в Україні та світі     Всесвітній день доброти.     Міжнародний день сліпих.     День симфонічного металу.  Які події відбулися 13 листопада     1851 рік - вводять в дію Миколаївська залізницю.     1918 рік - уряд Гетьмана Павла Скоропадського звільняє з в'язниці Симона Петлюру, який одразу поїхав до Білої Церкви організовувати повстання.     1918 рік - розпочинається таємне засідання Української національної спілки, на якому створено Директорію УНР - найвищий орган державної влади.     1918 рік - у Львові Українська національна рада ухвалює тимчасовий основний закон, яким проголошено Західноукраїнську Народну Республіку.     1945 рік - у Франції Шарля де Голля обирають головою Тимчасового уряду.     1971 рік - виводять на орбіту навколо Марса перший міжпланетний космічний апарат, перший штучний супутник Марса (""Марінер-9"", США).     1980 рік - американський космічний апарат ""Вояджер-1"" передає на Землю перші фотографії Сатурна великим планом.     1994 рік - за результатами референдуму Швеція вступає до ЄС.     1997 рік - відбувається перше в історії засідання Центральної виборчої комісії України.     2007 рік - Європарламент дає згоду на набуття чинності угод Євросоюзу з Україною про спрощення візового режиму та реадмісію.  Хто народився 13 листопада     1937 рік - український кобзар, бандурист з Ялти, кримський українець Остап Кіндрачук.     1943 рік - український політик, лідер кримськотатарського народу (багаторічний голова меджлісу) Мустафа Джемілєв.     1940 рік - академік-секретар Відділення математики НАН України, директор Інституту прикладної математики і механіки НАН України, провідний фахівець у світі в галузі усереднення нелінійних еліптичних і параболічних рівнянь, кавалер орденів Дружби народів (1986), Ярослава Мудрого V ступеня (2003), автор понад 170 наукових праць Ігор Скрипник.  Які сьогодні іменини: Герман, Іван.  Що не можна робити 13 листопада     Не можна цього дня скупитися, бо проведете Новий рік в бідності.     Забороняється вирушати в далеку подорож.  ","https://ua.korrespondent.net/lifestyle/4731556-sviata-13-lystopada-2024-roku-scho-ne-mozhna-robyty-v-tsei-den"
"У прихильників України з'явилась надія після кадрових рішень Трампа - ЗМІ","2024-11-13 09:57:00","Частина українських політиків вважає, що призначення Марко Рубіо та Майкла Волца може свідчити про продовження підтримки України.    Прихильники України можуть дивитися в майбутнє з надією на те, що за каденції Трампа Київ матиме підтримку. Про це заявило видання Politico.    Надія з'явилася після новини, що новообраний президент Дональд Трамп призначив конгресмена Майкла Волца своїм радником з національної безпеки та планує висунути сенатора Марко Рубіо на посаду державного секретаря.    Обидва політики підтримують концепцію ""Америка понад усе"", та в питаннях зовнішньої політики залишаються жорсткими щодо таких країн, як Китай, Іран та Росія. Рубіо та Волц хоч і не підтримали деякі попередні пакети допомоги Україні, але не через небажання допомогти, а з огляду на внутрішні пріоритети США. Ба більше - Волц навіть пропонував дозволити Україні використовувати американську далекобійну зброю для ударів по Росії, що адміністрація Байдена не підтримала.    Плани адміністрації Трампа передбачають посилення санкцій проти російського енергетичного сектора, який є одним з основних джерел доходів для фінансування армії Росії. Волц підкреслював потребу усунення лазівок, що дозволяють Росії експортувати нафту, чим підтвердив жорсткий підхід, який використовував Трамп під час свого першого терміну.    Частина українських політиків вважає, що призначення Рубіо та Волца може свідчити про продовження підтримки України, хоч і розуміють, що досягнення значного обсягу допомоги від США може вимагати великих зусиль.     Сам Трамп заявляв, що здатен завершити війну в Україні за один день, але поки що не розкрив, як саме. Така заява викликає занепокоєння серед європейських союзників, які побоюються, що США можуть вимагати від Європи більшої відповідальності за підтримку України.     Водночас в адміністрації Трампа залишаються радники, які скептично ставляться до підтримки України. Дональд Трамп-молодший недавно саркастично висловився про Україну, натякаючи на можливість зменшення допомоги.    Деякі українські та офіційні особи в НАТО побоюються, що мирна угода, яку Трамп може запропонувати, лише тимчасово призупинить війну, залишаючи Росії можливість для майбутніх дій.     Нагадаємо, Дональд Трамп розглядає кандидатуру сенатора-республіканця з Флориди Марко Рубіо на посаду керівника зовнішньополітичного відомства США.  ","https://ua.korrespondent.net/world/worldabus/4731554-u-prykhylnykiv-ukrainy-ziavylas-nadiia-pislia-kadrovykh-rishen-trampa-zmi"
"Дронова атака на Київщину: є постраждалий","2024-11-13 10:02:00","","https://ua.korrespondent.net/ukraine/4731552-dronova-ataka-na-kyivschynu-ye-postrazhdalyi"
"Грузія продовжила контракт з головним тренером збірної до матчу з Україною","2024-11-13 09:32:00","Француз Віллі Саньйоль уклав нову угоду з грузинською федерацією футболу.                         Головний тренер збірної Грузії Віллі Саньйоль та місцева федерація футболу оголосили про подальше продовження співпраці перед листопадовими матчами Ліги націй проти України та Албанії.    Як повідомляє пресслужба місцевої федерації футболу, 47-річний французький фахівець підписав новий контракт, розрахований до 2028 року.    Саньйоль очолив збірну Грузії у лютому 2021 року. Під його керівництвом команда провела 42 матчі, в яких здобула 20 перемог, шість разів зіграла внічию та 16 разів програла.    Під керівництвом француза збірна Грузії вперше в історії зіграла на чемпіонаті Європи та пробилася до 1/8 фіналу Євро-2024. Після перемоги у Дивізіоні C Ліги націй грузини зараз виступають у Дивізіоні B у групі з Україною, Чехією та Албанією, де з шістьма очками після чотирьох матчів посідають друге місце в квартеті.    Нагадаємо, що найближчий матч п'ятого туру групового раунду Ліги націй Грузія - Україна відбудеться у суботу, 16 листопада, у Батумі на стадіоні Adjara Bet Arena. Початок поєдинку - о 19:00 за київським часом. ","https://ua.korrespondent.net/sport/football/4731550-hruziia-prodovzhyla-kontrakt-z-holovnym-trenerom-zbirnoi-do-matchu-z-ukrainoui"
"В Україні ввели відключення світла для бізнесу","2024-11-13 09:42:00","","https://ua.korrespondent.net/business/economics/4731547-v-ukraini-vvely-vidkluichennia-svitla-dlia-biznesu"
"Окупанти намагаються створити в Криму бригаду БАРС - партизани","2024-11-13 09:27:00","Партизанський рух АТЕШ зазначає, що до неї вже формально зарахували місцевих депутатів для популяризації.    Російські загарбники намагаються створити в Криму бригаду БАРС, однак охочих туди вступати небагато. З огляду на це до неї вже формально зарахували місцевих депутатів для популяризації. Про це повідомляє Telegram-канал партизанського руху АТЕШ в середу, 13 листопада.    Партизани зазначають, що в складі бригаді вже перебувають депутати окупаційної міської ради Ялти, але, як уточнюють партизани, цей крок не призвів до значного поповнення підрозділу.    ""Здебільшого вступають люди, яким пообіцяли, що під час так званої служби вони зможуть займатися конфіскацією майна людей, які залишили тимчасово окуповані території. А також ті, хто хоче отримувати великі за їхніми мірками гроші, наївно вважаючи, що зможуть відсиджуватися в тилу"", - пояснили в АТЕШ.  Бойовий армійський резерв спеціальний (БАРС) РФ - проект мобілізаційного людського резерву Міноборони РФ. Резервістів у нього почали набирати з осені 2021 року, перед вторгненням в Україну.  Було сформовано до 30-ти номерних батальйонів загальною чисельністю до 20 тисяч осіб. Чисельність та озброєння у них різні.    Раніше партизани АТЕШ повідомляли, що в Донецькій області російські загарбники почали переміщувати зброю та боєприпаси за допомогою цивільних фур.  ","https://ua.korrespondent.net/ukraine/4731546-okupanty-namahauitsia-stvoryty-v-krymu-bryhadu-bars-partyzany"
"Вперше за 73 дні: РФ завдала комбінованого удару по Києву","2024-11-13 09:26:00","","https://ua.korrespondent.net/city/kiev/4731544-vpershe-za-73-dni-rf-zavdala-kombinovanoho-udaru-po-kyievu"
"НХЛ: Вінніпег обіграв Рейнджерс, Флорида поступилася Нью-Джерсі","2024-11-13 08:59:00","До вашої уваги результати й огляди матчів ігрового дня Національної хокейної ліги.                У ніч на середу, 13 листопада, минув черговий ігровий день регулярного чемпіонату НХЛ, у рамках якого відбулися сім матчів.  Результати матчів НХЛ за 12 листопада    Торонто – Оттава – 0:3 (0:1, 0:2, 0:0)  Шайби: 0:1 – 1 Норріс (Зуб, Жиру), 0:2 – 23 Штюцле (Шабо, Батерсон), 0:3 – 23 Амадіо (Зуб)      Рейнджерс – Вінніпег – 3:6 (1:1, 1:2, 1:3)  Шайби: 0:1 - 1 Шайфлі (Морріссі), 1:1 - 13 Кайлле (Хітіл, Шнайдер), 1:2 - 28 Віларді (Піонк, Елерс), 2:2 - 32 Лафреньєр (Панарін, Фокс), 2: 3 – 36 Коннор (Піонк), 2:4 – 41 Шайфлі (Коннор, Демело), ​​3:4 – 41 Какко (Шнайдер, Кайлле), 3:5 – 53 Намєстніков (Елерс), 3:6 – 59 Коннор (Піонк, Семберг)      Флорида – Нью-Джерсі – 1:4 (0:1, 1:1, 0:2)  Шайби: 0:1 - 8 Джек Хьюз (Хемілтон, Братт), 1:1 - 28 Райнхарт (Барков, Балінскіс), 1:2 - 37 Майєр (Зігентхалер, Мерсер), 1:3 - 55 Коттер (Хемілтон, Хішир), 1:4 – 58 Палат (Братт)      Сент-Луїс – Бостон – 2:3 (0:0, 2:0, 0:3)  Шайби: 1:0 – 29 Шенн (Бучневіч, Кайру), 2:0 – 32 Сундквіст (Саад, Холлоуей), 2:1 – 44 Гікі (Пастрняк), 2:2 – 49 Макевой (Брезо, Маршанд), 2: 3 – 58 Пастрняк (Заха, Макевой)    Едмонтон – Айлендерс – 4:3 (0:0, 1:1, 2:2, 1:0)  Шайби: 1:0 - 21 Драйзайтль (Бушар, Макдевід), 1:1 - 35 Палмієрі (Нелсон, Циплаков), 2:1 - 41 Бушар (Макдевід, Екхольм), 3:1 - 50 Макдевід (Нюджент-Хопкінс), 3:2 – 52 Лі (Пажо, Пулок), 3:3 – 57 Лі (Палмієрі, Пажо), 4:3 – 61 Драйзайтль (Бушар, Макдевід)    Ванкувер – Калгарі – 3:1 (0:1, 2:0, 1:0)  Шайби: 0:1 – 19 Кіркленд, 1:1 – 21 Петтерссон (К. Хьюз, Міллер), 2:1 – 22 Сутер (Бреннстрем, Міллер), 3:1 – 46 Бреннстрем (Дебраск, Петтерссон)    Сіетл – Коламбус – 5:2 (0:2, 4:0, 1:0)  Шайби: 0:1 - 13 Куралі (Лабанк, Астон-Різ), 0:2 - 14 Астон-Різ (Лабанк, Куралі), 1:2 - 22 Картьє (Гурде, Бураковскі), 2:2 - 27 Танев, 3 :2 – 27 Толванен (Макканн, Еберле), 4:2 – 33 Борген (Шварц, Бйоркстранн), 5:2 – 58 Макканн (Еберле) ","https://ua.korrespondent.net/sport/hokey/4731540-nkhl-vinnipeh-obihrav-reindzhers-floryda-postupylasia-nui-dzhersi"
"Росіяни скинули з дрона вибухівку на жінок у Бериславі","2024-11-13 09:11:00","","https://ua.korrespondent.net/ukraine/4731541-rosiiany-skynuly-z-drona-vybukhivku-na-zhinok-u-beryslavi"
"Кубок НБА: Голден Стейт здолав Даллас, Бостон поступився Атланті","2024-11-13 08:35:00","До вашої уваги результати й огляди минулих поєдинків внутрішньосезонного турніру Національної баскетбольної асоціації.    У ніч на середу, 13 листопада, вісьмома матчами стартував другий розіграш внутрішньосезонного турніру Національної баскетбольної асоціації - Кубка НБА.  Результати матчів Кубка НБА за 12 листопада  Схід. Група A  Орландо – Шарлотт 114:89 (31:29, 27:18, 31:19, 25:23)  Орландо: Ф. Вагнер (32 + 8 підбирань), Саггс (17), Бітадзе (9), Колдуелл-Поуп (6), да Сілва (5) - старт; М. Вагнер (18), Блек (8), Айзек (7), Ентоні (6), Ховард (3), Квін (3), Г. Харріс (0), Х'юстан (0), Джозеф (0).  Шарлотт: Болл (35 + 7 передач), Г. Вільямс (15), Міллер (8 + 7 передач + 5 втрат), Гібсон (4), Грін (0) – старт; Діабате (12 + 15 підбирань), Коді Мартін (8), Міціч (4), Салон (3), Роден (0), Сміт (0), Сет Каррі (0).      Філадельфія - Нью-Йорк 99:111 (25:27, 25:27, 25:24, 24:33)  Філадельфія: Джордж (29 + 10 підбирань), Калеб Мартін (17), Ембіід (13), Убре (5), Лаурі (4) - старт; Маккейн (23), Драммонд (5), Ябуселе (3+8 підбирань), Бона (0), Даутін (0), Каунсіл (0).  Нью-Йорк: Анунобі (24), Таунс (21 + 13 підбирань + 6 передач), Брансон (18 + 6 втрат), Бріджес (14), Харт (14 + 12 підбирань + 10 передач) - старт; Макбрайд (15), Пейн (3), Сімс (2), Райан (0).    Схід. Група B  Детройт – Маямі 123:121 OT (32:21, 25:30, 34:31, 20:29, 12:10)  Детройт: Каннінгем (21 + 7 підбирань + 9 передач + 7 втрат), Айві (19 + 9 підбирань + 7 передач), Харріс (18 + 7 підбирань), Хардуей (11), Дюрен (8 + 11 підбирань) - старт; Бізлі (21), Стюарт (13 + 10 підбирань), Фонтеккйо (10), Холланд (2).  Маямі: Хірро (40 + 8 передач), Адебайо (20 + 12 підбирань), Хайсміт (9), Розір (7), Лав (3) – старт; Д. Робінсон (14), Хакес (14), Річардсон (5), Вейр (5), Йовіч (2), Ларсон (2).    Мілуокі – Торонто 99:85 (26:21, 28:22, 27:24, 18:18)  Мілуокі: Я. Адетокумбо (23 + 7 передач + 4 блок-шоти), Б. Лопес (13 + 7 підбирань), Роллінз (12 + 5 перехоплень), Грін (12), Прінс (9 + 7 підбирань) - старт; Портіс (17 + 8 підбирань), Коннотон (6), Сміт (3), Джексон (2), Райт (2 + 5 перехоплень), Трент (0), Лівінгстон (0), Боучемп (0), Умуде (0) , Джонсон (0).  Торонто: Дік (32), Пелтль (13 + 8 підбирань), Агбаджі (8 + 7 підбирань), Барретт (7 + 7 підбирань + 5 втрат), Мітчелл (1 + 8 передач) - старт; Буше (12), Фернанду (8+13 підбирань), Беттл (4), Темпл (0), Шед (0), Мобо (0).    Схід. Група C    Бостон – Атланта 116:117 (31:29, 34:25, 26:30, 25:33)  Бостон: Браун (37 + 6 втрат), Уайт (31), Тейтум (20 + 8 передач + 5 втрат), Холідей (8 + 7 передач), Хорфорд (8) – старт; Прітчард (6), Хаузер (6), Уолш (0), Корнет (0), Кета (0).  Атланта: Деніелс (28 + 7 передач + 6 перехоплень + 6 втрат), Джонсон (18 + 13 підбирань + 10 передач), Капела (18 + 9 підбирань), Рісаше (8 + 9 підбирань), Уоллес (7 + 8 передач) - Старт; Ненс (19), Оконгву (15), Метьюз (2), Родді (2).    Захід. Група A  Портленд – Міннесота 122:108 (28:17, 32:36, 33:21, 29:34)  Портленд: Грант (21 + 8 передач), Шарп (17), Камара (14), Клінган (4), Саймонс (2) – старт; Р. Вільямс (19+9 підбирань), Авдія (17), Хендерсон (14), Бентон (12+5 втрат), Рупер (2).  Міннесота: Едвардс (26), Макденіелс (17), Рендл (11), Гобер (9 + 8 підбирань), Конлі (6 + 6 передач) - старт; Рід (28), Александер-Уокер (8), Дівінченцо (3), Майнотт (0).    Захід. Група B    Юта – Фінікс 112:120 (21:33, 28:31, 30:23, 33:33)  Юта: Коллінз (29 + 10 підбирань), Маркканен (17), Секстон (15), Джордж (9), Вільямс (0) – старт; Філіповскі (18), Кларксон (16+8 передач), Коллієр (4), Юбенкс (4), Сенсабо (0), Джузенг (0).  Фінікс: Букер (31), Біл (24), Пламлі (15 + 14 підбирань), Джонс (8 + 7 передач), Данн (8) - старт; Аллен (15), О'Ніл (9), Ігодаро (6 + 12 підбирань), Окогі (2), Морріс (2).    Захід. Група C  Голден Стейт - Даллас 120:117 (33:27, 26:36, 37:26, 24:28)  Голден Стейт: Каррі (37 + 9 передач), Мелтон (14), Др. Грін (11 + 7 підбирань + 6 передач), Джексон-Девіс (8 + 9 підбирань), Віггінс (8) – старт; Кумінга (16), Хілд (14), Луні (5+11 підбирань), Муді (4), Подземскі (3), Пейтон II (0).  Даллас: Дончич (31 + 8 підбирань + 6 передач + 5 втрат), Томпсон (22), Ірвінг (21 + 6 передач + 5 втрат), Геффорд (15), Маршалл (6) – старт; Лайвлі (12 + 8 підбирань), Граймс (6), Харді (4), Дінуїдді (0). ","https://ua.korrespondent.net/sport/basketball/4731536-kubok-nba-holden-steit-zdolav-dallas-boston-postupyvsia-atlanti"
"Ще в одній області діятимуть графіки відключення світла","2024-11-13 08:53:00","","https://ua.korrespondent.net/ukraine/4731537-sche-v-odnii-oblasti-diiatymut-hrafiky-vidkluichennia-svitla"
"Генштаб відзвітував про ситуацію на фронті","2024-11-13 08:33:00","","https://ua.korrespondent.net/ukraine/4731534-henshtab-vidzvituvav-pro-sytuatsiui-na-fronti"
"Росіяни понівечили обʼєкти інфраструктури у Запоріжжі","2024-11-13 08:16:00","","https://ua.korrespondent.net/city/zaporozhye/4731532-rosiiany-ponivechyly-obiekty-infrastruktury-u-zaporizhzhi"
"Генштаб назвав втрати Росії на 13 листопада","2024-11-13 07:47:00","","https://ua.korrespondent.net/ukraine/4731530-henshtab-nazvav-vtraty-rosii-na-13-lystopada"
"У Києві вибухи: в місті можуть ввести аварійні відключення світла","2024-11-13 07:38:00","","https://ua.korrespondent.net/city/kiev/4731528-u-kyievi-vybukhy-v-misti-mozhut-vvesty-avariini-vidkluichennia-svitla"
"Дрони вдарили по Воронезькій області РФ: пошкоджено підприємство","2024-11-13 07:15:00","","https://ua.korrespondent.net/world/russia/4731526-drony-vdaryly-po-voronezkii-oblasti-rf-poshkodzheno-pidpryiemstvo"
"Одноклубник Довбика зацікавив європейський гранд","2024-11-13 01:11:00","Еван Н'Діка може стати гравцем Реалу.                                                               Іспанський Реал збирається посилити лінію захисту в зимове трансферне вікно у зв'язку з пошкодженням Едера Мілітао.    Як повідомляє французький журналіст Абделла Бульма, ""вершкові"" зацікавлені в послугах Евана Н'Діка з Роми. Потенційні деталі угоди невідомі.    Н'Діка не єдиний, чиє ім'я називається в контексті зацікавленості мадридського гранду. В іспанських ЗМІ була інформація про інтерес до Олів'є Боскальї з ПСВ.    Боскальї буде простіше підписати, ніж Евана, адже контракт француза спливає у 2025, а угода івуарійця чинна до 2028 року.    Зазначимо, що 25-річний центрбек ""вовків"" провів у поточному сезоні 15 матчів, відзначившись одним асистом.  ","https://ua.korrespondent.net/sport/football/4731503-odnoklubnyk-dovbyka-zatsikavyv-yevropeiskyi-hrand"
"Реал може розглянути продаж гравців через фінансові проблеми","2024-11-13 00:41:00","В клубі є лише один недоторканний гравець.                                                       Реал готовий влаштувати розпродаж своїх гравців через фінансові проблеми.    Як повідомляє Relevo, у зв'язку з труднощами клуб може покинути кілька гравців. Дані проблеми виникли через кілька причин.    По-перше, на Сантьяго Бернабеу тепер не можна проводити концерт через скарги людей, які живуть поруч зі стадіоном. По-друге, на реконструкцію арени витратили занадто багато коштів.    Також серед причин, які спричинили початок труднощів з грошима називається підписання Кіліана Мбаппе. Француз обходиться в серйозні гроші ""вершковим"".    Примітно, що саме Кіліан є єдиним недоторканним гравцем у клубі наразі. Реал готовий продати навіть Вінісіуса Жуніора.    Також серед тих, хто ймовірно покине клуб, називаються імена Андрія Луніна, Орельєна Чуамені, Антоніо Рюдігера, Федеріко Вальверде та Родріго.  ","https://ua.korrespondent.net/sport/football/4731500-real-mozhe-rozghlianuty-prodazh-hravtsiv-cherez-finansovi-problemy"
"Іменитий тренер очолить Рому Довбика","2024-11-13 00:11:00","Творець найбільшої футбольної казки 21 сторіччя повернеться до тренерської діяльності.         Італійська Рома визначилась із заміною Івану Юричу.    Як повідомляє Джанлука ді Марціо, ""вовків"" очолить 73-річний Клаудіо Раньєрі. Незабаром італієць зустрінеться з власниками клубу, щоб обговорити умови контракту.    Брати Фрідкіни хотіли, щоб клуб очолив досвідчений спеціаліст, який знайомий з реаліями Роми. Раньєрі підходить під обидва критерії, оскільки, з 2009 по 2011 рік вже очолював столичний клуб.    За свою багаторічну кар'єру Клаудіо виграв кілька трофеїв, але в історію футболу він увійшов у 2015 році, коли виграв АПЛ з Лестером, який за сезон до цього ледь втримався в елітному дивізіоні.  ","https://ua.korrespondent.net/sport/football/4731495-imenytyi-trener-ocholyt-romu-dovbyka"
"Гравець збірної України підписав контракт з новим агентством","2024-11-13 00:09:00","В офіційному оголошенні про угоду компанія використала російський варіант написання імені футболіста.    Футболіст збірної України та донецького Шахтаря Юхим Конопля змінив агентство, яке представляє його інтереси.    Конопля став клієнтом компанії Wassermann Agency. Її послугами також користуються Ілля Забарний, Федеріко Вальверде, Джон Стоунс та інші відомі футболістами.    Зазначимо, що в оголошенні про початок співпраці з Юхимом Wassermann Agency використала російський варіант написання імені гравця.          Переглянути цей допис в Instagram            Допис, поширений Wasserman Football (@wassermanfootball)  Допис, поширений Wasserman Football (@wassermanfootball)    У поточному сезоні правий захисник провів 13 матчів без результативних дій.  ","https://ua.korrespondent.net/sport/football/4731490-hravets-zbirnoi-ukrainy-pidpysav-kontrakt-z-novym-ahentstvom"
"Ілон Маск та Вівек Рамасвамі очолять у Трампа нове міністерство","2024-11-13 06:30:00","Департамент ефективності уряду надаватиме поради та вказівки з-поза меж уряду, а також співпрацюватиме з Білим домом і Управлінням з бюджету.     Американські бізнесмени Ілон Маск та Вівек Рамасвамі очолять Міністерство підвищення ефективності уряду (DOGE) при новій адміністрації Дональда Трампа. Про це у вівторок, 12 листопада, повідомляє The Hill.    Маск та колишній кандидат у президенти від Республіканської партії Рамасвамі опікуватимуться “дерегуляцією, скороченням зайвих витрат і реструктуризацією федеральних агентств”.    За словами Трампа, DOGE буде консультативним органом та  співпрацюватиме з Бюджетним управлінням Білого дому.    ""Разом ці чудові американці прокладуть шлях до того, щоб моя адміністрація позбулася урядової бюрократії, скоротила надмірне регулювання, скоротила марнотратні витрати та реструктуризувала федеральні відомства"", - заявив Трамп.    Обраний президент США Дональд Трамп заявив, що призначить колишнього голову Національної розвідки США Джона Реткліффа на посаду директора Центрального розвідувального управління.  ","https://ua.korrespondent.net/world/4731520-ilon-mask-ta-vivek-ramasvami-ocholiat-u-trampa-nove-ministerstvo"
"Названо переможницю Букерівської премії 2024 року","2024-11-13 06:03:00","У романі описується один день з життя шести астронавтів та космонавток, які перебувають на борту Міжнародної космічної станції.    Лауреатом Букерівської премії 2024 року став роман англійської письменниці Саманти Гарві Orbital (Орбітальний). Про це у вівторок, 12 листопада, повідомили під час прямої трансляції церемонії нагородження.    ""Саманта Гарві написала роман, натхненний красою шістнадцяти сходів і шістнадцяти заходів сонця. У ньому йдеться про всіх і ні про кого, адже шестеро астронавтів на Міжнародній космічній станції летять над Землею, спостерігаючи за змінами погоди, попри крихкість кордонів і часових поясів. Своєю ліричною мовою та гостротою Харві робить наш світ дивним і новим для нас"", - сказав голова журі, художник і письменник Едмунд де Ваал.    Вказується, що їм'я переможницію оголосили на церемонії в Олд Біллінгсгейт у Лондоні. Романістка отримала 50 тисяч фунтів стерлінгів та трофей, який їй вручив минулорічний переможець Пол Лінч.    За сюжетом книги, шестеро астронавтів - з США, Росії, Італії, Великої Британії та Японії - чергують на Міжнародній космічній станції. Вони виконують там життєво важливу роботу, але поступово починають роздумувати: що таке життя без Землі? Що таке Земля без людства?    Орбітальний - один з небагатьох романів про космос, що були номіновані на Букерівську премію за останні кілька років, і перший роман, який переміг, дія якого відбувається в космосі.    У книзі всього лише 136 сторінок, і це один з найкоротших переможців Букерівської премії.    Короткий список Букерівської премії 2024 окрім книги Гарві:     Held, Енн Майклз     Creation Lake, Рейчел Кушнер     James, Персиваль Еверетт     The Safekeep, Яель ван дер Вуден     Stone Yard Devotional, Шарлотта Вуд    Саманта Гарві у 2000-х роках вона працювала в Музеї астрономії Гершеля в Баті. Зараз вона викладає на магістерському курсі з креативного письма і є авторкою п'яти романів.    У 2009 році вона потрапила до довгого списку Букерівської премії за свій дебютний роман The Wilderness (Пустеля) про старого архітектора, який страждає на хворобу Альцгеймера.    Її твори публікувалися в журналах Granta Magazine, The Guardian, The New York Times, The New Yorker, The Telegraph та журналі TIME.    Гарві - єдина британська письменниця у шортлісті Букерівської премії 2024 року.     Літературну нагороду The Booker Prize щорічно вручають авторам у Великій Британії з 1969 року. Вона вважається однією з найпрестижніших премій в цій галузі.    Зазвичай на здобуття премії подають понад 100 книг. Спочатку жюрі формує довгий список премії (близько 20-25 назв), а потім залишає лише шість.    Рніше було оголошено шорт-лист Букерівської премії 2024 року, до якого увійшли шість книжок із 156 претендентів.     Повідомлялося, що видання The New York Times представило рейтинг найкращих книг, які були написані та опубліковані у ХХІ столітті. ","https://ua.korrespondent.net/showbiz/culture/4731518-nazvano-peremozhnytsui-bukerivskoi-premii-2024-roku"
"У МВС назвали кількість зниклих безвісти українців","2024-11-13 05:34:00","За час війни РФ проти України десятки тисяч українців зникли безвісти. Йдеться як про військових, так і про цивільних.     В Україні зниклими безвісти вважаються понад 50 тисяч осіб. Мова йде як про військових, так і цивільних. Про це у вівторок, 12 листопада, заявив заступник Міністра внутрішніх справ України Леонід Тимченко в ефыры телемарафону.     ""Станом на сьогодні є 53 868 осіб, які вважаються зниклими за особливих обставин. Це і цивільні, і військові. Серед них також є і діти"", - сказав він.     Тимченко повідомив, що слідчі та працівники карного розшуку ретельно фіксують усю потрібну інформацію, що може допомогти знайти людину.     ""Слідчі збирають всю інформацію, про місце роботи зниклого, його коло спілкування. Фіксується інформація від побратимів, якщо мова йде про військових"", - пояснив заступник міністра.     Якщо є інформація з дронів щодо місця перебування пораненого військового або тіла полеглого захисника, вона теж долучається до кримінальних проваджень. Але людина все одно залишається в Реєстрі зниклих безвісти, поки не повернуть її тіло.    ""Поки ми не отримаємо тіло, не отримаємо інформацію, достатню для того, щоб говорити, що особа загинула, ми не можемо виключити її з Реєстру"", - констатував Леонід Тимченко.    Рніше в МВС повідомляли, що в Єдиному реєстрі осіб, зниклих безвісти за особливих обставин, нині нараховується понад 52 тисячі осіб, зокрема вже обліковано понад 1700 дітей.    Нещодавно близько 70 держав і міжнародних організацій ухвалили спільний документ щодо роботи з повернення полонених українців. ","https://ua.korrespondent.net/ukraine/events/4731516-u-mvs-nazvaly-kilkist-znyklykh-bezvisty-ukraintsiv"
"Телеведучий стане новим міністром оборони США","2024-11-13 04:37:00","Хегсет, перш ніж стати провідним Fox News, служив в Іраку та Афганістані, а також безуспішно балотувався до Сенату від штату Міннесота у 2012 році.    Обраний президент США Дональд Трамп запропонував американського телеведучого та колишнього військового Піта Хегсета на посаду голови Пентагону. Про це у вівторок, 12 листопада, повідомив у своїй соцмережі Truth Social Трамп.     На думку Трампа, Хегсет ""жорсткий і розумний"", а також вірить, що Америка має бути на першому місці.    ""Піт провів все своє життя як воїн. Піт жорсткий, розумний і щиро вірить в тезу ""Америка понад усе"". З Пітом на чолі, вороги Америки мають бути напоготові - наша армія знову буде великою, і Америка ніколи не відступить"", - написав Трамп.     Відомо, що 44-річний телеведучий служив в Іраку та Афганістані, а останні вісім років працює на телеканалі Fox News.    Хегсет є давнім прихильником Трампа та дотримується консервативних поглядів. Його думка про Україну залишається невідомою.    Трамп підтвердив призначення конгресмена від Флориди Майка Волтца радником із національної безпеки у своїй майбутній адміністрації.  ","https://ua.korrespondent.net/world/4731514-televeduchyi-stane-novym-ministrom-oborony-ssha"
"Майбутніх українських чиновників навчатимуть у Лондоні - Залужний","2024-11-13 05:06:00","У Великій Британії зберігається дуже потужна підтримка України серед усіх парламентських сил, зауважив посол.     Київ веде переговори з Лондоном щодо щорічного навчання щонайменше 5-7 тисяч студентів, які у майбутньому будуть працювати чиновниками в Україні. Про це у вівторок, 12 листопада, заявив посол України у Великій Британії Валерій Залужний, пише Інтерфакс-Україна.    ""Нам майже вдалося запевнити британський істеблішмент у тому, що найбільш, скажімо так, гарантоване їхнє капіталовкладення, гарантоване збереження їхніх інвестицій - це наша освіта, це підготовка наших майбутніх міністрів, прем'єр-міністрів, губернаторів, навіть майбутнього і президента"", - сказав посол.     Залужний зауважив, що підтримка України з боку всіх політичних сил у британському парламенті залишається сильною і підкреслив, що Київ не втрачає свої позиції у співпраці з Лондоном.    ""Повірте мені, жодного, хоча б натяку на те, що ми можемо втратити якісь позиції у Великій Британії, немає"", - констатував Залужний.  ","https://ua.korrespondent.net/ukraine/4731512-maibutnikh-ukrainskykh-chynovnykiv-navchatymut-u-londoni-zaluzhnyi"
"Борис Джонсон сказав, за якої умови війська Британії відправлять в Україну","2024-11-13 04:08:00","Якщо Україна впаде у боротьбі із ворогом, Європа стикнеться з більшою загрозою біля своїх східних кордонів.     Експрем'єр-міністр Великої Британії Борис Джонсон припускає, що його країні, можливо, доведеться розгорнути свої війська в Україні, якщо Сполучені Штати скоротять військову допомогу Києву. Про це у вівторок, 12 листопада політик сказав під час інтерв'ю для телеканалу GB News.    ""Якщо Україна впаде, ми стикнемося з великою загрозою біля наших кордонів та по всьому європейському континенту, де демократії межують із Росією"", - заявив Джонсон.    Він наголосив на довгострокових фінансових перевагах від підтримки України, заявивши, що відмова від допомоги призведе до значно більших витрат для Великої Британії у майбутньому.    ""Це справді вигідне вкладення державних коштів. Якщо ми не допоможемо зараз, нам доведеться витратити значно більше пізніше, аби захищати власні кордони"", - пояснив Джонсон.    Колишній прем'єр зазначив, що у разі програшу України Британія буде змушена піти на пряме  військове протистояння з РФ для захисту своїх союзників.    ""Нам, ймовірно, доведеться направити британські війська для оборони України"", - попередив Джонсон.    Говорячи про позицію новообраного президента США Дональда Трампа щодо України, Джонсон зауважив, що серед Республіканської партії є суперечливі настрої. Він розкритикував частину республіканців за надмірну симпатію до російського диктатора Владіміра Путіна. У той же час, Джонсон нагадав, що саме республіканець санкціонував постачання протитанкових ракетних комплексів Javelin Києву, що зіграло важливу роль у зміцненні обороноздатності ЗСУ.    ""Без цієї підтримки битва за Київ могла б завершитися зовсім по-іншому"", - сказав він.  ","https://ua.korrespondent.net/ukraine/4731510-borys-dzhonson-skazav-za-yakoi-umovy-viiska-brytanii-vidpravliat-v-ukrainu"
"На території декількох областей вводять графіки відключення світла","2024-11-13 03:39:00","Наразі українська енергосистема залишається збалансованою та продовжує відновлюватися після дев’яти масованих атак.        У Івано-Франківській та Волинській областях з середи, 13 листопада, діятимуть графіки обмеження потужності для великих промислових підприємств. Відповідні заяви у вівторок, 12 листопада опублікували компанії Прикарпаттяобленерго та Волиньобленерго.    Такі графіки введуть для підприємств Івано-Франківської та Волинської областей з 07.00 до 20.00.    Там пояснили, що це пов’язано з нестачею електроенергії, спричиненою пошкодженням критичної інфраструктури через російські обстріли та зниженням температури повітря.    В обленерго закликають усіх раціонально споживати електроенергію протягом дня, зокрема - не вмикати одночасно кілька потужних електроприладів з 7.00 до 11.00 та з 16.00 до 21.00.    Як повідомляють, графіки обмежень потужності (ГОП) - це документи, в яких є перелік великих споживачів області та потужність, до якої ці підприємства мають знизити своє споживання.  ","https://ua.korrespondent.net/ukraine/4731508-na-terytorii-dekilkokh-oblastei-vvodiat-hrafiky-vidkluichennia-svitla"
"Трамп обрав директора ЦРУ","2024-11-13 03:10:00","У новій ролі Реткліфф відповідатиме за координацію роботи всіх розвідувальних служб та забезпечення безпеки країни.     Обраний президент США Дональд Трамп заявив, що призначить колишнього голову Національної розвідки США Джона Реткліффа на посаду директора Центрального розвідувального управління. Про це у вівторок, 12 листопада, Дональд Трамп написав у соцмережі Truth Social.    ""Радий повідомити, що колишній директор Національної розвідки Джон Реткліфф обійме посаду директора ЦРУ. Він завжди був борцем за правду і чесність з американським народом"". - написав він.    Реткліфф очолював нацрозвідку США за першої адміністрації Трампа з 26 травня 2020 року по 20 січня 2021 року. До цього він був членом палати представників конгресу Сполучених Штатів.    Директор національної розвідки очолює 16 розвідувальних служб США. Він виконує обов'язки радника президента, Ради національної безпеки та Ради внутрішньої безпеки з питань розвідки. Крім цього, саме він готує щоденний ранковий звіт розвідки для президента США.    Трамп також повідомив, що обрав колишнього губернатора Арканзасу Майка Хакабі послом в Ізраїлі, а свого давнього друга Стівена Віткоффа - спеціальним представником на Близькому Сході.    Трамп також оголосив про плани призначити Білла Макгінлі, секретаря кабінету міністрів у своїй першій адміністрації, радником Білого дому.   ","https://ua.korrespondent.net/world/4731506-tramp-obrav-dyrektora-tsru"
"Омбудсмен сказав, скільки дітей Україна повернула з РФ","2024-11-13 02:41:00","Україна наразі підтвердила депортацію або примусове переміщення росіянами 19 546 українських дітей.       Україні вдалося повернути з території Росії й тимчасово окупованих земель 1002 дитини, але ще майже 20 тисяч РФ примусово перемістила. Про це у вівторок, 12 листопада, заявив уповноважений Верховної Ради з прав людини Дмитро Лубінець у Брюсселі у Європарламенті на конференції, присвяченій поверненню українських дітей додому, пише Радіо Свобода.    ""Насамперед нам допомагають наші міжнародні партнери. Основний партнер у питанні повернення українських дітей - це Катар. Як результат, у нас постійно збільшується кількість українських дітей, яких ми повертаєио з Росії, а також із тимчасово окупованих територій України"", - зазначив Дмитро Лубінець.    Омбудсмен наголосив, що всього Росія примусово перемістила 19 546 дітей, припускаючи водночас, що справжня цифра набагато більша, і вона зростатиме надалі.    ""Вони не надають жодних відомостей про українських дітей. На тимчасово окупованій території України проживають півтора мільйона українських дітей. Скільки з них росіяни вже депортували? Можемо тільки здогадуватися. Але я переконаний, що число дітей, яких вивезла Російська Федерація, зростатиме"", - зауважив Лубінець.    Уповноважений Верховної Ради з прав людини також додав, що РФ ""максимально затягує"" процес повернення українських дітей.    Лубінець закликав міжнародну спільноту створити постійний орган із питань повернення українських дітей, приєднуватися до коаліції країн, що працюють над цим, збирати інформацію про примусово переміщених дітей, розробити програми для їхньої реабілітації та працювати над притягненням винних до відповідальності.    Правоохоронці зібрали доказову базу на воєнного злочинця РФ, який причетний до депортації українських дітей під час окупації Миколаївської області. Йдеться про командира відділення 205-ї окремої мотострілецької бригади збройних сил Росії - Джабраїла Юсупова з позивним Габріель.     Нагадаємо, Служба безпеки повідомила про підозру гауляйтеру Донеччини Денису Пушиліну та його спільникам, котрі депортували понад 30 українських дітей з ТОТ до Росії.  ","https://ua.korrespondent.net/ukraine/4731504-ombudsmen-skazav-skilky-ditei-ukraina-povernula-z-rf"
"У Пентагоні уточнили суму, що залишилася для Києва","2024-11-13 02:12:00","Речник Пентагону підкреслив, що Сполучені Штати Америки використають усі наявні кошти для допомоги Україні.     Міністерство оборони США повідомило, що на допомогу Україні у боротьбі з російськими агресорами залишилось 9,3 млрд, доларів, більшу частину з яких, а це - 7,1 млрд. доларів, виділили за програмою PDA (Presidential Drawdown Authority). Про це у вівторок, 12 листопада, заявив речник Пентагону генерал-майор Патрік Райдер, повідомляє журналіст Голосу Америки.     З цих коштів 4,3 млрд долрів затверджені Конгресом у квітні, а 2,8 млрд доларів стали доступними після перерахунків. Крім того, приблизно 2,2 млрд доларів доступні за програмою USAI.     Речник Пентагону підкреслив, що США використають усі наявні кошти для допомоги Україні.     Раніше заступниця речника Пентагону Сабріна Сінгх заявила, що міністерство оборони США планує використати усі доступні кошти для програм із підтримки України до кінця президентського терміну Джо Байдена. Тоді мова йшла про близько шість мільярдів доларів.  PDA Presidential drawdown authority, - програма допомоги напряму зі складів американського міноборони за розпорядженням президента.  USAI Ukraine Security Assistance Initiative - програма фінансування міноборони США для підвищення спроможности України ефективніше захищатися від російської агресії шляхом подальшого навчання ЗСУ, надання обладнання та консультативних ініціатив.  ","https://ua.korrespondent.net/ukraine/4731501-u-pentahoni-utochnyly-sumu-scho-zalyshylasia-dlia-kyieva"
"Лубінець пояснив, чому росіяни стали частіше страчувати полонених","2024-11-13 01:43:00","Українські правоохоронці вже неодноразово повідомляли про випадки страти українських військових, яких росіяни брали в полон.    Вбивства українських військовополонених є свідомою тактикою Росії, аби її власні солдати боялися здаватися в полон. Про це у вівторок, 12 листопада, заявив уповноважений Верховної Ради з прав людини Дмитро Лубінець у коментарі Радіо Свобода.     ""Росіяни це роблять свідомо. Насамперед ""пов'язати"" кров'ю російських солдатів, щоб вони не здавалися в полон, щоб вони розуміли, що вони воєнні злочинці. Якщо вони страчують українських військовополонених, то, якщо вони здадуться в полон, їм розказують, що з ними будуть робити абсолютно те саме"", - заявив чиновник.    Також, на думку омбудсмена, Росія намагається продемонструвати неефективність нинішньої системи міжнародного гуманітарного права.    ""Росіяни зараз взяли тактику руйнування чинної міжнародної системи міжнародного гуманітарного права, показуючи, що вона не існує. Її треба міняти, і під час цих змін напевно, що вони будуть просувати свої власні інтереси. Наприклад, збільшення кількості країн постійних членів Ради безпеки ООН з-поміж тих країн, які підтримують РФ. І це є дуже небезпечним для нас усіх"", - наголосив він.    Лубінець додав, що про випадки вбивств українських військовополонених інформує Міжнародний комітет Червоного Хреста (МКЧХ) та ООН, ""щоб питання страти українських військовополонених були розглянуті на найвищому рівні на Генеральній Асамблеї ООН, знову ж таки з юридичними наслідками для РФ"".    ""Можливо, нам треба вводити окремі санкційні списки проти росіян, які це роблять. Я дуже хочу, щоб колись у майбутньому міжнародні партнери зрозуміли, що тільки кардинальні економічні санкції можуть зупинити російську агресію. Це єдине, що може призвести до зупинки цієї агресії. Все інше, ви бачите, не працює і з кожним днем стає все гірше"", - зазначив омбудсмен.    Нагадаємо, правоохоронці розслідують 49 кримінальних проваджень за фактами вбивства 124 військовополонених на полі бою.    Раніше у Курській області українські бійці знищили штурмову групу з бригади РФ, яка причетна до розстрілів українських полонених.  ","https://ua.korrespondent.net/ukraine/4731498-lubinets-poiasnyv-chomu-rosiiany-staly-chastishe-strachuvaty-polonenykh"
"У Шостці через російський удар відсутнє теплопостачання","2024-11-13 01:14:00","В районі міста Суми сьогодні пізно ввечері, 12 листопада, пролунав вибух. Перед тим фіксувався рух ворожої ракети у бік міста.    У Шостці на Сумщині через російський удар відсутнє теплопостачання.Про це у вівторок, 12 листопада, повідомила обласна військова адміністрація.    ""Російські війська застосували безпілотні літальні апарати для завдання удару по об'єктах критичної інфраструктури Шосткінської громади. Внаслідок атаки місто Шостка залишилося без теплопостачання"", - йдеться у повідомлені.     В ОВА зазначили, що на місці влучань працюють аварійно-рятувальні служби ""задля якнайскорішого відновлення подачі тепла"".    Інформація про наслідки атаки уточнюється. За попередніми даними, за допомогою до медиків ніхто не звертався.     Також в ОВА закликали не ігнорувати сигнали тривоги.     Раніше повідомлялося, що мешканці Сум чули вибух    Як ми вже писали, в Сумах російський дрон поцілив у багатоповерхівку – постраждали п’ятеро людей. ","https://ua.korrespondent.net/ukraine/4731496-u-shosttsi-cherez-rosiiskyi-udar-vidsutnie-teplopostachannia"
"В РНБО сказали, чи піде на штурм РФ на Запоріжжі","2024-11-13 00:46:00","На всьому південному фронті наразі зосереджено до 200 000 російських окупантів, проте Росія не створила угруповань для проведення масштабних наступальних дій.    У росіян немає сил для наступу на саме місто Запоріжжя. Ворог застосує тактичні штурмові дії у районах кількох населених пунктів. Про це у вівторок, 12 листопада, повідомив керівник Центру протидії дезінформації при Раді національної безпеки та оборони Андрій Коваленко.    Він пояснив, що росіянам вигідно розповсюджувати чутки про майбутній наступ.     ""Росіяни через воєнкорів масштабуватимуть власні плани для того, аби поширювати паніку"", - заявив він.    Також росіяни продовжують обстрілювати Запоріжжя з повітря, додав посадовець.    Раніше речник Сил оборони півдня Владислав Волошин заявив, що російські війська незабаром можуть розпочати наземні штурми на півдні Запорізької області.   ","https://ua.korrespondent.net/ukraine/4731493-v-rnbo-skazaly-chy-pide-na-shturm-rf-na-zaporizhzhi"
"Сікорський анонсував ""масштабні рішення"" ЄС щодо України","2024-11-13 00:17:00","Наступного тижня під час засідання Ради ЄС із закордонних справ обговорять масштабні рішення щодо допомоги Україні.    Наступна Рада ЄС може мати драматичний характер. На ній мають бути обговорені питання щодо допомоги Україні. Про це у вівторок, 12 листопада зяавив в ефірі TVN заявив міністр закордонних справ Польщі Радослав Сікорський.    ""Мають бути ухвалені або не ухвалені масштабні рішення про те, чи готові ми виділити реальні ресурси, такі як заморожені російські активи, для підтримки України"", - розповів Сікорський.    У той же час він припустив, що адміністрація Дональда Трампа не може дозволити собі катастрофічного провалу в Україні.    ""Оскільки, нагадаю, саме відчуття провалу в Афганістані обтяжувало адміністрацію Байдена. Тут ще не все вирішено. Я підтримую зв'язок з оточенням, найближчим до Дональда Трампа у сфері безпеки"", - наголосив міністр.    Президент Польщі Анджей Дуда поговорив з обраним президентом США Дональдом Трампом, та домовився про особисту зустріч.  ","https://ua.korrespondent.net/world/4731491-sikorskyi-anonsuvav-masshtabni-rishennia-yes-schodo-ukrainy"
"СюжетПідсумки 12.11: Витрати на зброю і радник Трампа","2024-11-13 06:57:00","На виробництво зброї у 2025 році виділили 55 мільярдів гривень; Трамп оголосив про призначення конгресмена Майка Волца на посаду свого радника з нацбезпеки. Кореспондент.net виділяє головні події вчорашнього дня.    Кабмін затвердив 55 млрд грн на виробництво зброї в 2025    Український уряд затвердив проєкт держбюджету на 2025 рік. Він передбачає 55 мільярдів гривень видатків на виробництво зброї. Із загальної суми 54,55 мільярда гривень призначені для розробки та впровадження нових технологій, розширення виробничих потужностей та нарощення виготовлення оборонної продукції. Решта 500 мільйонів гривень передбачені на програму доступних кредитів для оборонних підприємств.  Міноборони підписало контракт з ICEYE про доступ до космічних знімків зони бойових дій    Завдяки угоді українські військові отримають доступ до високоточних космічних знімків з повним покриттям території бойових дій. Командування зможе самостійно визначати пріоритетні зони спостереження та швидко отримувати актуальні дані через систему супутників ICEYE.  Трамп назвав ім'я свого радника з нацбезпеки у майбутній адміністрації    Новообраний президент США Дональд Трамп заявив, що у його майбутній адміністрації радником з національної безпеки буде конгресмен Майк Волтц. Після повномасштабного вторгнення Росії в Україну у 2022 році Волтц закликав адміністрацію демократа Джо Байдена надати Києву більше зброї, аби допомогти відкинути сили РФ.Проте вже у жовтні 2024-гоВолтц сказав, що має бути переоцінка цілей Штатів в Україні. Під час роботи у Конгресі Волтц спочатку підтримував законопроєкти з допомогою Україні й навіть приїздив до Києва у складі делегацій, але вже у квітні 2024 року він голосував проти додаткового фінансування на 60 млрд.долларов.  ЗМІ повідомили про зацікавленність Трампа до двох пунктів Плану перемоги    Дональд Трамп ще до свого обрання президентом США висловив зацікавленість у двох пунктах так званого Плану перемоги, представленого Україною. Один з них передбачав заміну частини американських військ, дислокованих у Європі, українськими військами після війни. Інший - вперше розроблений сенатором-республіканцем Ліндсі Гремом, союзником Трампа, пропонує поділитися критично важливими природними ресурсами України із західними партнерами.  У Кривому Розі з-під завалів п’ятиповерхівки дістали тіла трьох дітей    З-під завалів п’ятиповерхівки у Кривому Розі, по якій росіяни вгатили балістикою, дістали тіла трьох дітей - хлопчиків 10 і двох років, а також двомісячну дівчинку. Перед цим була знайдена мертвою їхня матір. Жертвами росіян стала ціла родина.  Оновлені дані щодо вбитих росіянами дітей під час війни    Станом на 12 листопада внаслідок повномасштабної збройної агресії РФ загинули 589 дітей й 1681 дитина дістала поранень різного ступеня тяжкості. Найбільше постраждало дітей у таких областях: Донецькій - 598, Харківській - 459, Херсонській - 187, Дніпропетровській - 190, Київській - 133, Запорізькій - 154, Миколаївській - 117.  З'явилися відео з моментом російського удару по греблі Курахівського водосховища та наслідками    Станом на 16.00 12 листопада з Курахівського водосховища вилилось 15 млн кубометрів води. Підтоплень житла не зафіксовано, села на річці Вовча не затоплені. Влада стежить за ситуацію та обіцяє додатково повідомляти у разі суттєвих змін.  У Польщі перші добровольці Українського легіону підписали контракти із ЗСУ   Перша група добровольців вирушила на полігон польської армії для проходження базового військового вишколу. Він триватиме 35 днів під керівництвом польських інструкторів із використанням сучасного озброєння країн НАТО. Участь у вишколі братимуть також командири ЗСУ, які мають бойовий досвід.  Уряд спростив механізм переведення для військових: через Армія+ за 72 години    Кабінет міністрів 12 листопада схвалив постанову, яка запроваджує реальний і прозорий механізм переведень для військовослужбовців між військовими частинами Збройних Сил України. Це стосується переведень саме за ініціативою військових. Президент України Володимир Зеленський повідомив, що механізм був розроблений у співпраці громадянського суспільства, Міністерства оборони та ЗСУ.  Україна може отримати шість винищувачів Mirage 2000-5F  Франція передасть Україні не три, а шість винищувачів Mirage 2000-5F. Про це повідомив депутат Франк Джілетті. Точні терміни постачання винищувачів досі невідомі. Очікується, що це станеться у першому кварталі 2025 року.  Зеленський ввів нові санкції проти Росії та Білорусі  ","https://ua.korrespondent.net/ukraine/events/4731476-pidsumky-1211-vytraty-na-zbroui-i-radnyk-trampa"
"РекламаОхорона великого бізнесу","2024-11-13 13:00:00","Інтерв'ю з Максимом Туренко, комерційним директором холдингу охоронних підприємств SHERIFF       - Максиме, розкажіть, як ви у SHERIFF забезпечуєте охорону великих виробничих комплексів. Що найважливіше для таких об'єктів?  Максим Туренко: «Розробка комплексних рішень по безпеці для великих виробничих комплексів – це завдання, яке ми приймаємо з ентузіазмом, адже такі об’єкти вимагають ретельно продуманого, багатошарового підходу. Для надійного захисту таких масштабних підприємств ми об'єднуємо в одну пропозицію кілька ключових послуг: фізичну охорону, постійний відеонагляд, резервні джерела живлення, а також системи для швидкого реагування на надзвичайні ситуації.    Великі виробничі комплекси зазвичай відзначаються розгалуженою інфраструктурою та безліччю цінних об'єктів, включаючи дороге обладнання та складні технологічні процеси, що вимагають безперервної роботи. До того ж, такі підприємства мають значний потік персоналу, підрядників і відвідувачів, що створює додаткові безпекові виклики. Тому для нас важливо розробити систему, яка не лише охоплює всі аспекти безпеки, але й гарантує безперебійну роботу комплексу, перетворюючи його на злагоджений і надійний механізм.    Таке поєднання сучасних технологій і фізичних ресурсів дозволяє нам забезпечувати контроль доступу, швидку реакцію на потенційні загрози і захист критично важливих елементів об’єкта».  - Можете навести приклад, як це виглядає на практиці в SHERIFF?  Максим Туренко: «Один з наших великих клієнтів — фармацевтичне підприємство, на прикладі нього, я спробую вам пояснити, що та як ми там охороняємо. Уявіть: тут ідеться не лише про дороге обладнання, але й про цінні матеріали, секретні дослідження та високу відповідальність за правильне збереження продукції. Для такого об’єкту ми вибудували комплексну систему захисту, яка працює як єдиний організм — від фізичної охорони й контролю доступу до надсучасного відеоспостереження.    Була ситуація, коли, наприклад, під час нічного патрулювання одна з камер зафіксувала рух біля складу з готовою продукцією. Сигнал тривоги миттєво передали групі швидкого реагування, яка вже за 5 хвилин була на місці, де дійсно перебували підозрілі особи. Акцентую, що сучасні камери вміють розпізнавати, де людина, а де собака, тож система спрацювала безпомилково. Така швидкість не лише гарантує затримання, а й допомагає запобігти втратам для бізнесу.    Окрім цього, доступ до важливих зон на підприємстві суворо контрольований. Працівники використовують персональні біометричні перепустки і вхід до приміщень з цінними матеріалами чи до лабораторій дозволено лише тим, кому це дійсно потрібно за посадовими інструкціями. Штучний інтелект у системі відеоспостереження відслідковує, хто і куди заходить, забезпечуючи не лише безпеку, а й конфіденційність даних. Це важливо, бо для таких об’єктів навіть невеликий ризик може дорого коштувати».  - Виглядає дуже технологічно! А як щодо електроживлення? На великих виробництвах перебої можуть спричинити значні збитки.  Максим Туренко: «Так ви праві, тому ми встановлюємо резервні системи живлення, зокрема пропонуємо наші готові антиблекаут рішення. Основні компоненти антиблекаут рішень створені для того, щоб забезпечити стабільну роботу підприємства навіть під час раптових відключень електроенергії. Одним з таких елементів є резервні генератори, які працюють як автономні пристрої та автоматично запускаються в разі аварійного відключення. Вони здатні забезпечити живлення для важливих систем та ключових артерій підприємства, таких як охоронне обладнання, виробничі лінії, комп’ютерні мережі та холодильне обладнання. Завдяки цим генераторам підприємство продовжує функціонувати в штатному режимі.    Іншим важливим компонентом є акумуляторні системи зберігання енергії, або UPS. Вони дозволяють зберігати енергію в акумуляторах, щоб миттєво підтримувати роботу обладнання на початковій стадії відключення, поки генератори не почнуть працювати. Це особливо корисно для безпеки, оскільки UPS забезпечує безперебійне живлення для камер спостереження, сигналізації та інших важливих систем, які потребують безперервного живлення.    Третім критичним елементом антиблекаут рішень є інтелектуальні контролери. Ці системи автоматично перемикаються між джерелами живлення, розподіляючи навантаження таким чином, щоб забезпечити максимальну ефективність і уникнути несподіваних збоїв. Завдяки цьому, навіть при обмеженій потужності, ключові процеси на підприємстві продовжують працювати».  - Ви також пропонуєте послуги інкасації. Це актуально і для виробничих підприємств?  Максим Туренко: «Так, послуги інкасації та перевезення цінностей дуже актуальні для багатьох виробничих компаній, особливо тих, які мають справу з великими обсягами цінних матеріалів або готівкових коштів. Інкасація – це не лише про перевезення грошей.    Для прикладу, якщо йдеться про фармацевтичний завод, який виробляє або зберігає цінні препарати, особливо коли їх потрібно перевезти в інше місце, тут постає ряд ризиків, пов’язаних із крадіжкою, пошкодженням або навіть спробами викрадення конфіденційної інформації. Тому ми пропонуємо спеціалізовані броньовані автомобілі, які називаємо «бронетаксі», які здатні захистити та доставити цінний вантаж із повним збереженням його цілісності.    Наші автомобілі обладнані не лише броньованими капсулами, а й сучасними системами захисту, включно із GPS-навігацією, яка дозволяє відстежувати транспорт у реальному часі. Екіпаж, що супроводжує вантаж, складається з підготовлених фахівців, здатних швидко реагувати на будь-які непередбачені ситуації, зокрема при спробі нападу чи перехоплення вантажу. Ми також ретельно плануємо маршрути, враховуючи потенційні ризики на шляху, та інколи включаємо додатковий супровід, якщо йдеться про особливо цінні перевезення.    Для багатьох виробничих підприємств це має величезне значення, оскільки вони можуть бути впевнені, що їхні активи — чи то матеріали, чи готова продукція — залишаться під надійним захистом навіть за межами їхньої території. Це забезпечує стабільність і впевненість у безпеці ланцюга поставок».     - Розкажіть додатково про супровід вантажу. Це ж також частина безпеки?  Максим Туренко: «Абсолютно! Ми пропонуємо охоронний супровід вантажів на випадок, якщо клієнт хоче убезпечити транспорт із продукцією під час транзиту. Наприклад, у випадку з транспортування дорогої техніки для рітейлу, коли компанія відправляє цінний вантаж від кордону до міста призначення, ми забезпечуємо супровід, що допомагає уникнути ризиків на шляху. Це особливо важливо на довгих маршрутах чи у випадках, коли є ризик пограбування. Наші екіпажі підготовлені для швидкої реакції та захисту».       - І останнє питання: що ви вважаєте ключовим для безпеки великих виробничих об'єктів?  Максим Туренко: «Найважливіше — це глибоке розуміння потреб клієнта і гнучкість у підході до кожного проєкту. Кожне велике підприємство має свої унікальні особливості та ризики, тому універсального рішення тут не існує. Ми створюємо індивідуальні системи безпеки, враховуючи специфіку об’єкта, можливі загрози і особливості бізнесу нашого клієнта. Це означає, що всі компоненти нашого рішення — від фізичної охорони до технічного оснащення — адаптуються до конкретних умов.  ","https://ua.korrespondent.net/business/4731039-okhorona-velykoho-biznesu"
